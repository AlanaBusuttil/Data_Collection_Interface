Fid-9 ta' Marzu 2022, il-Kunsill adotta d-Deċiżjoni tal-Kunsill (PESK) 2022/397 1 .
Il-Kunsill iddeċieda li jżid 160 individwu mal-lista ta' persuni, entitajiet u korpi soġġetti għal miżuri restrittivi li tinsab fl-Anness għad-Deċiżjoni 2014/145/PESK.
Il-Pajjiżi Kandidati l-Maċedonja ta' Fuq, il-Montenegro u l-Albanija 2 , il-pajjiż tal-Proċess ta' Stabbilizzazzjoni u ta' Assoċjazzjoni u kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, kif ukoll l-Ukrajna, jallinjaw ruħhom ma' din id-Deċiżjoni tal-Kunsill.
1 Ippubblikata fid-09.03.2022 f' Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Illum il-Kunsill iddeċieda li jimponi miżuri restrittivi fuq 15-il individwu u disa' entitajiet addizzjonali fir-rigward tal-aggressjoni militari mhux ġustifikata u mhux provokata tar-Russja li għaddejja bħalissa kontra l-Ukrajna, u ta' azzjonijiet li jdgħajfu jew jheddu l-integrità territorjali, is-sovranità u l-indipendenza tal-Ukrajna.
Mal-lista tas-sanzjonijiet tagħna qed inżidu saħansitra aktar oligarki u elit affiljati mar-reġim, il-familji tagħhom u negozjanti prominenti, li huma involuti f'setturi ekonomiċi li jipprovdu sors sostanzjali ta' dħul lir-reġim.
Dawn is-sanzjonijiet huma mmirati wkoll lejn dawk li għandhom rwol ewlieni fid-diżinformazzjoni u propaganda li jakkumpanjaw il-gwerra tal-President Putin kontra l-poplu Ukren.
Il-messaġġ tagħna huwa ċar: Dawk li jiffaċilitaw l-invażjoni tal-Ukrajna jħallsu prezz għall-azzjonijiet tagħhom.
L-individwi elenkati jinkludu l-oligarki ewlenin Roman Abramovich u Khan German kif ukoll negozjanti prominenti oħrajn involuti f'setturi ekonomiċi ewlenin, bħall-ħadid u l-azzar, l-enerġija, il-banek, il-mezzi tax-xandir, il-prodotti u s-servizzi militari u oġġetti ta' użu doppju.
Il-lista tinkludi wkoll lobbyists u propagandisti, bħal Konstantin Ernst (CEO taċ-Channel One Russia) li qed jimbuttaw in-narrattiva tal-Kremlin dwar is-sitwazzjoni fl-Ukrajna.
Entitajiet sanzjonati jinkludu kumpaniji fis-setturi tal- avjazzjoni, militari u ta' użu doppju, tal-bini tal-bastimenti u tal-bini tal-magni .
Din id-deċiżjoni hija parti mir-raba' pakkett ta' miżuri restrittivi imposti mill-UE kontra r-Russja minħabba l-aggressjoni militari tagħha kontra l-Ukrajna.
B'kollox, il-miżuri restrittivi tal-UE issa japplikaw għal total ta' 877 individwu u 62 entità .
Dawk iddeżinjati huma soġġetti għal iffriżar tal-assi u ċ-ċittadini u l-kumpaniji tal-UE huma pprojbiti milli jagħmlu fondi disponibbli għalihom.
Barra minn hekk, persuni fiżiċi huma soġġetti għal projbizzjoni fuq vjaġġar , li tipprevenihom milli jidħlu f'territorji tal-UE jew li jgħaddu minnhom.
Il-Kunsill dan l-aħħar iddeċieda li jestendi s-sanzjonijiet kontra dawk responsabbli talli pperikolaw jew heddew l-integrità territorjali, is-sovranità u l-indipendenza tal-Ukrajna b'sitt xhur oħra, sal-15 ta' Settembru 2022 .
L-aggressjoni militari mhux ipprovokata u mhux iġġustifikata tar-Russja kontra l-Ukrajna tikser serjament id-dritt internazzjonali u l-prinċipji tal-Karta tan-NU u ddgħajjef is-sigurtà u l-istabbiltà Ewropej u dinjija.
Qed tikkawża tbatija indeskrivibbli fuq il-popolazzjoni Ukrena.
Ir-Russja, u l-kompliċi tagħha l-Belarussja, iġorru r-responsabbiltà kollha għal din il-gwerra ta' aggressjoni u dawk ħatja ser jinżammu responsabbli għar-reati kriminali tagħhom, inkluż għall-immirar indiskriminat ta' persuni u oġġetti ċivili.
L-Unjoni Ewropea teżiġi li r-Russja twaqqaf l-azzjoni militari tagħha u tirtira mingħajr kondizzjonijiet il-forzi u t-tagħmir militari kollu mit-territorju sħiħ tal-Ukrajna minnufih u mingħajr kundizzjonijiet, u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri rikonoxxuti internazzjonalment tagħha.
Il-Ġurnal Uffiċjali tal-Unjoni Ewropea, L 087I, 15 ta' Marzu 2022
L-aggressjoni militari Russa kontra l-Ukrajna: ir-raba' pakkett ta' miżuri settorjali u individwali tal-UE (stqarrija għall-istampa, 15 ta' Marzu 2022)
Miżuri restrittivi tal-UE b'rispons għall-kriżi fl-Ukrajna (informazzjoni ġenerali)
Ir-rispons tal-UE għall-invażjoni tal-Ukrajna mir-Russja (informazzjoni ġenerali)
Dikjarazzjoni tal-kapijiet ta' stat jew ta' gvern, imlaqqgħin f'Versailles, dwar l-aggressjoni militari Russa kontra l-Ukrajna, 10 ta' Marzu 2022
Konklużjonijiet tal-Kunsill Ewropew, 24 ta' Frar 2022
Ukrajna: Dikjarazzjoni mir-Rappreżentant Għoli f'isem l-Unjoni Ewropea dwar l-invażjoni tal-Ukrajna mill-forzi armati tal-Federazzjoni Russa, 24 ta' Frar 2022
Illum il-Kunsill approva proposta leġiżlattiva li ser timmobilizza l-finanzjament tal-politika ta' koeżjoni biex tingħata assistenza lir-refuġjati li qed jaħarbu mill-aggressjoni militari Russa.
Il-miżura ser issaħħaħ ukoll l-isforzi li qed isiru mill-istati membri biex jindirizzaw l-impatt estiż tal-pandemija tal-COVID-19.
L-UE diġà laqgħet aktar minn żewġ miljun persuna, l-aktar nisa u tfal, li qed ifittxu rifuġju mill-invażjoni tal-Ukrajna mir-Russja u jeħtieġu post fejn joqogħdu, ikel, kura tas-saħħa, trasport u edukazzjoni.
Il-miżura approvata llum ser tippermetti lill-istati membri, speċjalment lil dawk li jinsabu fuq quddiem nett tal-kriżi, jidderieġu b'mod urġenti r-riżorsi biex jappoġġaw lir-refuġjati filwaqt li jkomplu jibnu rkupru reżiljenti.
Joël Giraud, Ministru għall-koeżjoni territorjali u r-relazzjonijiet mal-komunitajiet territorjali, Presidenza Franċiża
Il-proposta dwar l-Azzjoni ta' Koeżjoni għar-Refuġjati fl-Ewropa (CARE) temenda żewġ atti leġiżlattivi biex tipprevedi bidliet eċċezzjonali u mmirati għall-qafas legali ġenerali 2014-2020 li jirregola l-Fondi Strutturali u ta' Investiment Ewropej (FSIE) u l-Fond għal Għajnuna Ewropea għall-Persuni l-Aktar fil-Bżonn (FEAD).
Din tintroduċi wkoll aktar flessibbiltà fir-riallokazzjoni tal-finanzjament u testendi b'sena kontabilistika l-finanzjament ta' 100 % mill-baġit tal-UE għall-programmi ta' koeżjoni, miżura introdotta inizjalment fl-2020 biex tgħin l-irkupru mill-COVID-19.
Dan ifisser li l-istati membri ser ikunu jistgħu jħaffu l-użu tal-finanzjament kollu li ma kienx ipprogrammat fil-perjodu 2014–2020.
Barra minn hekk, jistgħu jużaw il-parti ta' EUR 10 biljun għall-2022 taħt REACT-EU, wieħed mill-akbar programmi ta' investiment pubbliku tal-UE wara l-pandemija.
L-elementi ewlenin tal-proposta jinkludu: flessibbiltà addizzjonali għat-trasferiment ta' riżorsi bejn il-programmi taħt il-Fond Ewropew għall-Iżvilupp Reġjonali u l-Fond Soċjali Ewropew biex jiġu indirizzati l-isfidi migratorji minħabba l-aggressjoni militari tar-Russja; flessibbiltà ġdida biex jiġu emendati l-programmi taħt il-Fond għal Għajnuna Ewropea għall-Persuni l-Aktar fil-Bżonn (FEAD); id-data tal-bidu għall-miżuri l-ġodda kollha eliġibbli għall-finanzjament skont il-CARE hija stabbilita għall-24 ta' Frar 2022, id-data tal-invażjoni Russa; estensjoni ta' finanzjament ta' 100 % mill-baġit tal-UE għas-sena kontabilistika 2021-2022.
Sabiex ikun hemm konformità mal-limiti massimi tal-pagamenti fis-snin 2022 u 2023, il-pagamenti addizzjonali totali ser ikunu limitati għal EUR 5 biljun fl-2022 u EUR 1 biljun fl-2023.
B'kont meħud tal-urġenza tal-impatt uman u ekonomiku tal-influss ta' refuġjati, il-Kunsill iddeċieda li japprova t-test tal-proposta mingħajr emendi.
Informazzjoni ġenerali u l-passi li jmiss Fit-8 ta' Marzu, il-Kummissjoni Ewropea pproponiet ir-regolament CARE.
Il-proposta għandha l-għan li ttaffi l-piż fuq il-baġits nazzjonali u reġjonali mill-pressjoni migratorja bħal qatt qabel, speċjalment fir-reġjuni tal-Lvant tal-UE, li tirriżulta mill-aggressjoni Russa mhux provokata kontra l-Ukrajna.
Tqis ukoll l-impatt ekonomiku estiż tal-pandemija tal-COVID-19 fuq l-UE kollha kemm hi.
Fid-dikjarazzjoni tagħhom ta' Versailles, adottata fil-laqgħa tal-10 u l-11 ta' Marzu, il-mexxejja tal-UE appellaw biex "isiru disponibbli fondi mingħajr dewmien permezz ta' adozzjoni rapida tal-proposta dwar l-Azzjoni ta' Koeżjoni għar-Refuġjati fl-Ewropa (CARE) u permezz ta' ReactEU".
Wara l-approvazzjoni tal-lum mill-Kunsill, il-Parlament Ewropew huwa mistenni juża l-proċedura urġenti għall-approvazzjoni tal-proposta.
L-att leġiżlattiv huwa mistenni li jiġi adottat fil-bidu ta' April u ser jidħol fis-seħħ b'effett immedjat.
Proposta fir-rigward tal-Azzjoni tal-Koeżjoni għar-Refuġjati fl-Ewropa (CARE)
Ir-rispons tal-UE għall-invażjoni Russa tal-Ukrajna
Illum l-ambaxxaturi għall-UE qablu dwar il-mandat ta' negozjar tal-Kunsill dwar proposta li jiġu emendati l-fondi għall-affarijiet interni għall-2014-2020 u l-fond għall-ażil, il-migrazzjoni u l-integrazzjoni għall-2021-2027.
Din l-emenda, imressqa permezz ta' proċess rapidu, ser tipprovdi riżorsi addizzjonali għall-akkoljenza ta' persuni li qed jaħarbu mill-gwerra fl-Ukrajna.
It-test propost ser jestendi b'sena l-perijodu ta' implimentazzjoni tal-fondi tal-affarijiet interni għall-2014-2020 u ser jagħti aċċess għal ammonti mhux minfuqa fil-fond għall-ażil u l-migrazzjoni li qabel kienu ġew allokati għal skopijiet oħra.
Dan ser jippermetti lill-istati membri jużaw b'mod urġenti l-fondi li fadal biex jgħinu fl-indirizzar tal-influss bil-massa ta' persuni li qed jaħarbu mill-gwerra u huwa mistenni li jħoll madwar €420 miljun f'appoġġ addizzjonali minn fondi mhux użati.
It-test jipprovdi wkoll lill-Istati Membri u lil donaturi pubbliċi jew privati oħra bil-possibbiltà li jagħmlu kontribuzzjonijiet finanzjarji addizzjonali taħt il-fond għall-2021-2027 bħala dħul assenjat estern.
Dan id-dħul assenjat estern ser jippermetti l-finanzjament ta' attivitajiet ta' ażil u migrazzjoni fl-istati membri waqt kriżijiet, inkluż dawk li jirriżultaw mill-invażjoni tal-Ukrajna.
Informazzjoni ġenerali Fl-24 ta' Frar 2022, il-forzi armati Russi nedew invażjoni fuq skala kbira tal-Ukrajna.
B'riżultat ta' dan, żoni sostanzjali tat-territorju Ukren issa jikkostitwixxu żoni ta' kunflitt armat li minnu qed jaħarbu eluf ta' persuni.
Fl-istess jum, il-Kunsill Ewropew ikkundanna l-aggressjoni militari mhux provokata u mhux ġustifikata tar-Russja kontra l-Ukrajna bl-aktar mod qawwi possibbli u talab ir-rispett sħiħ tar-Russja għall-integrità territorjali, is-sovranità u l-indipendenza tal-Ukrajna.
L-UE wriet, u ser tkompli turi, l-appoġġ determinat tagħha għall-Ukrajna u ċ-ċittadini tagħha.
Fl-4 ta' Marzu l-Kunsill adotta b'mod unanimu deċiżjoni ta' implimentazzjoni li tintroduċi protezzjoni temporanja għal persuni li jaħarbu mill-gwerra.
Fit-8 ta' Marzu, il-Kummissjoni ppreżentat, fost miżuri oħra, proposta li jiġu emendati l-fondi tal-affarijiet interni biex jingħata aċċess għal riżorsi addizzjonali bil-għan li l-istati membri jiżguraw faċilitajiet ta' akkoljenza adegwati u proċeduri effettivi.
Mandat ta' negozjar tal-Kunsill
Illum il-Kunsill adotta deċiżjoni dwar l-iffirmar ta' ftehim dwar l-istatus bejn l-UE u r-Repubblika tal-Moldova rigward attivitajiet operazzjonali mwettqa mill-Frontex.
I-ftehim ser jiġi ffirmat illum sabiex l-appoġġ operazzjonali tal-Frontex ikun jista' jiġi pprovdut lill-Moldova malajr kemm jista' jkun bl-applikazzjoni proviżorja tal-ftehim.
Il-Kunsill qabel ukoll li jibgħat l-abbozz ta' deċiżjoni dwar il-konklużjoni tal-ftehim lill-Parlament Ewropew, li jeħtieġ li jagħti l-approvazzjoni tiegħu għall-konklużjoni finali tal-ftehim.
Ftehim dwar l-istatus ser jippermetti lill-Frontex tassisti lill-Moldova fil-ġestjoni tal-fruntieri, permezz tal-iskjerament ta' timijiet li jistgħu jappoġġaw lill-awtoritajiet tal-Moldova f'kompiti bħar-reġistrazzjoni u l-kontrolli fil-fruntieri.
Wara l-invażjoni tal-Ukrajna mir-Russja, aktar minn 300 000 refuġjat daħlu fil-Moldova u l-għadd qed ikompli jikber.
L-awtoritajiet ta' ġestjoni tal-fruntieri tal-Moldova qed jiffaċċjaw l-isfida li jirregolaw dan l-influss ta' refuġjati filwaqt li jimmonitorjaw fruntiera ma' żona ta' gwerra attiva.
L-UE bħalissa qed tipprovdi appoġġ għal dawn l-isforzi permezz ta' arranġament ta' ħidma eżistenti mal-Frontex konkluż fl-2008, li jippermetti l-iskambju ta' informazzjoni, it-taħriġ u l-koordinazzjoni ta' ċerti miżuri operazzjonali konġunti.
Fl-14 ta' Marzu 2022, il-Kunsill awtorizza l-ftuħ ta' negozjati dwar ftehim dwar l-istatus, li ser jippermetti appoġġ operazzjonali addizzjonali għal rispons rapidu għall-isfidi attwali.
Il-Gwardja tal-Kosta Ellenika tal-Greċja tersaq lejn dgħajsa li fiha 43 rifuġjat Sirjan fil-Baħar Mediterran © UNHCR/Andrew McConnell L-Ewropa tattira ħafna migranti u persuni li jfittxu l-ażil.
Skopri kif l-UE qed ittejjeb il-politika tagħha dwar l-ażil u l-migrazzjoni.
Fl-2015 kien hemm 1.83 miljun qsim illegali fil-fruntieri esterni tal-UE.
Filwaqt li dan naqas għal madwar 330 000 fl-2022 , il-Parlament qed jaħdem fuq għadd ta' proposti biex jirrimedja n-nuqqasijiet fil-politika tal-UE dwar l-ażil u l-migrazzjoni: mir-riforma tas-sistema tal-ażil sat-tisħiħ tas-sigurtà tal-fruntieri, it-titjib tal-migrazzjoni legali tal-ħaddiema u l-promozzjoni tal-integrazzjoni tar-refuġjati.
Skopri l-fatti u ċ-ċifri dwar il-migrazzjoni fl-UE u r-raġunijiet għaliex in-nies jemigraw
Ir-riforma tas-sistema Ewropea tal-ażil
Dawk li jfittxu l-ażil: naqsmu r-responsabbiltà mal-pajjiżi l-aktar esposti
Bi tweġiba għall-kriżi tar-refuġjati fl-2015, il-Kummissjoni Ewropea ppreżentat proposti biex tirriforma s-Sistema Ewropea Komuni tal-Ażil (SEKA) fl-2016, inkluża riforma tas-Sistema ta' Dublin biex jiġu allokati aħjar l-applikanti għall-ażil fost il-pajjiżi tal-UE.
Is-Sistema ta' Dublin poġġiet piż kbir fuq għadd limitat ta' pajjiżi tal-UE bi fruntieri esterni minħabba li kienu responsabbli għall-ipproċessar tat-talbiet kollha għall-ażil.
Madankollu, l-Istati Membri naqsu milli jilħqu qbil dwar kif jikkondividu r-responsabbiltà.
Fl-2020, il-Kummissjoni pproponiet Patt Ġdid dwar il-Migrazzjoni u l-Ażil .
Is-sistema l-ġdida tal-ażil għandha l-għan li tappoġġa lill-pajjiżi l-aktar esposti billi tintroduċi sistema ġdida ta' kontribuzzjonijiet flessibbli minn pajjiżi oħra tal-UE, li jvarjaw mir-rilokazzjoni ta' dawk li jfittxu l-ażil mill-pajjiż tal-ewwel dħul, għar-ritorn ta' individwi meqjusa li m'għandhom l-ebda dritt ta' soġġorn.
Is-sistema l-ġdida hija bbażata fuq kooperazzjoni volontarja u forom flessibbli ta' appoġġ, li jistgħu jsiru rekwiżiti fi żminijiet ta' pressjoni.
Il-Parlament qabel dwar il-pożizzjoni ta' negozjar tiegħu dwar ir-reviżjoni tar-Regolament dwar il-Ġestjoni tal-Ażil u l-Migrazzjoni f'April 2023.
Issa hija lesta li tibda taħditiet mal-pajjiżi tal-UE, bil-għan li tintemm sa Frar 2024.
It-tiġdid tal-aġenzija tal-UE għall-Ażil
Fl-2021, il-Parlament appoġġa t-trasformazzjoni tal-Uffiċċju Ewropew ta' Appoġġ fil-qasam tal-Ażil (EASO) fl- Aġenzija tal-UE għall-Ażil .
L-aġenzija mġedda tgħin biex il-proċeduri tal-ażil fil-pajjiżi tal-UE jsiru aktar uniformi u aktar malajr.
Il-500 espert tagħha se jipprovdu appoġġ aħjar lis-sistemi nazzjonali tal-ażil li jiffaċċjaw għadd kbir ta' każijiet, u b'hekk il-ġestjoni ġenerali tal-migrazzjoni tal-UE ssir aktar effiċjenti u sostenibbli.
Barra minn hekk, l-aġenzija l-ġdida hija inkarigata bil-monitoraġġ tar-rispett tad-drittijiet fundamentali fil-kuntest tal-proċeduri ta' protezzjoni internazzjonali u l-kondizzjonijiet ta' akkoljenza fl-Istati Membri.
L-għoti ta' fondi tal-UE għall-ażil
Fl-2021, il-Membri tal-PE appoġġaw il-ħolqien ta' Fond għall-Ġestjoni Integrata tal-Fruntieri (IBMF) ġdid u qablu li jallokaw EUR 6.24 biljun għalih.
L-IBMF għandu jgħin biex itejjeb il-kapaċitajiet tal-pajjiżi tal-UE fil-ġestjoni tal-fruntieri filwaqt li jiżgura li d-drittijiet fundamentali jiġu rispettati.
Se tikkontribwixxi wkoll għal politika komuni u armonizzata dwar il-viżi u se tintroduċi miżuri protettivi għall-persuni vulnerabbli li jaslu fl-Ewropa, b'mod partikolari t-tfal mhux akkumpanjati.
Il-Parlament approva wkoll il-Fond għall-Ażil, il-Migrazzjoni u l-Integrazzjoni (AMIF) imġedded ta' EUR 9.88 biljun għall-2021–2027.
Il-fond il-ġdid għandu jikkontribwixxi għat-tisħiħ tal-politika komuni dwar l-ażil, l-iżvilupp tal-migrazzjoni legali f'konformità mal-ħtiġijiet tal-Istati Membri, l-appoġġ għall-integrazzjoni ta' ċittadini ta' pajjiżi terzi, u jikkontribwixxi għall-ġlieda kontra l-migrazzjoni irregolari.
Il-fondi għandhom iservu wkoll biex iħeġġu lill-Istati Membri jaqsmu r-responsabbiltà tal-ospitar tar-refuġjati u ta' dawk li jfittxu l-ażil b'mod aktar ġust.
Aqra aktar dwar ir-riforma tas-Sistema Ewropea Komuni tal-Ażil
Rispons għall-kriżi tar-refuġjati Ukreni
Minbarra s-sistema tal-ażil, l-UE stabbiliet ukoll mekkaniżmi ta' protezzjoni temporanji għal gruppi speċifiċi ta' refuġjati jew persuni spostati.
Wieħed minn dawn il-mekkaniżmi huwa d- Direttiva dwar il-Protezzjoni Temporanja , li tipprovdi qafas għall-għoti ta' protezzjoni temporanja.
Id-direttiva ġiet ippromulgata għall-ewwel darba fl-2001 b'reazzjoni għall-kunflitt fil-Balkani.
Aktar reċentement, wara l-invażjoni militari tar-Russja tal-Ukrajna fl-24 ta' Frar 2022, l-UE wieġbet malajr u wriet solidarjetà fl-azzjoni billi għenet lin-nies fil-bżonn.
Dan kien jinkludi l-għajnuna umanitarja diretta, l-assistenza ta' emerġenza għall-protezzjoni ċivili, l-appoġġ fil-fruntiera, kif ukoll l-għoti ta’ protezzjoni lil dawk li qed jaħarbu mill-gwerra u li jidħlu fl-UE.
Għall-ewwel darba fl-istorja tagħha, l-Unjoni Ewropea attivat id-Direttiva dwar il-Protezzjoni Temporanja, li stabbiliet ir-regoli legali biex tgħin fil-ġestjoni tal-wasla tal-massa tan-nies.
Aqra aktar dwar l-azzjoni tal-UE għar-refuġjati Ukreni
Is-sigurtà tal-fruntieri esterni tal-UE u l-ġestjoni tal-flussi migratorji
Il-ġlieda kontra l-migrazzjoni irregolari filwaqt li jiġu rispettati d-drittijiet ta’ dawk li jfittxu l-ażil
Il-Parlament Ewropew ilu jaħdem biex jissikka l-kontrolli fil-fruntieri u jtejjeb il-kapaċità tal-Istati Membri li jintraċċaw persuni li jidħlu fl-Ewropa.
F’April 2023, il-Parlament approva l-pożizzjoni tiegħu dwar ir-reviżjonijiet tal-proċedura fuq il-fruntiera esterna.
Issa ser tibda n-negozjati mal-Kunsill.
Hija tipproponi proċess ta’ skrinjar aħjar, proċess ta’ ażil aktar mgħaġġel fil-fruntieri u ritorni rapidi għal dawk li jfittxu l-ażil miċħuda.
Dan jinkludi l-possibbiltà ta’ proċedura aktar mgħaġġla u simplifikata għat-talbiet għall-ażil direttament wara l-iskrinjar.
Dawn għandhom jitlestew fi 12-il ġimgħa, inklużi l-appelli.
Fil-każ ta’ rifjut jew ċaħda ta’ talba, l-applikant li ma rnexxiex għandu jintbagħat lura fi żmien 12-il ġimgħa.
Ir-regoli l-ġodda jillimitaw ukoll l-użu tad-detenzjoni.
Waqt li talba għall-ażil tkun qed tiġi vvalutata jew il-proċedura ta’ ritorn tkun qed tiġi pproċessata, l-applikant għall-ażil irid jiġi akkomodat mill-pajjiż tal-UE.
Id-detenzjoni għandha tintuża biss bħala l-aħħar soluzzjoni.
Aqra aktar dwar il-ġlieda kontra l-migrazzjoni irregolari u r-ripatrijazzjoni tal-migranti .
It-tisħiħ tal-Frontex, il-Gwardja Ewropea tal-Fruntiera u tal-Kosta
Il-Frontex, l-Aġenzija Ewropea għall-Gwardja tal-Fruntiera u tal-Kosta, tgħin fil-ġestjoni tal-fruntieri esterni tal-UE u fil-ġlieda kontra l-kriminalità transfruntiera.
L-influss tar-refuġjati fl-2015 għamel pressjoni enormi fuq l-awtoritajiet tal-fruntieri nazzjonali.
Il-Parlament appella għat-tisħiħ tal-Frontex u l-Kummissjoni Ewropea pproponiet li testendi l-mandat tal-Frontex u li tittrasformah f’ Aġenzija Ewropea għall-Gwardja tal-Fruntiera u tal-Kosta żviluppata bis-sħiħ, bil-għan li ssaħħaħ il-ġestjoni u s-sigurtà tal-fruntieri esterni tal-UE u tappoġġa lill-gwardji tal-fruntieri nazzjonali.
Din tnediet uffiċjalment fil-fruntiera esterna Bulgara mat-Turkija f’Ottubru 2016.
Il-Frontex tappoġġa lill-UE u lill-pajjiżi ta’ Schengen fl-aspetti kollha tal-ġestjoni tal-fruntieri, mill-appoġġ fuq il-post u l-ġlieda kontra l-kriminalità transfruntiera, is-sorveljanza mill-ajru u l-ġbir ta’ informazzjoni, biex tgħin fil-proċeduri ta’ ritorn.
Il-Frontex għandha korp permanenti attwali ta’ aktar minn 2,000 gwardja tal-fruntiera.
Hemm pjanijiet biex dan jiżdied għal 10,000 gwardja tal-fruntiera sal-2027 .
It-titjib tal-migrazzjoni legali b’permessi tax-xogħol
L-UE qed taħdem ukoll biex tagħti spinta lill-migrazzjoni legali biex tindirizza n-nuqqas ta’ ħaddiema, timla l-lakuni fil-ħiliet u tagħti spinta lit-tkabbir ekonomiku permezz ta’:
Il-Karta Blu tal-UE: permess tax-xogħol u tar-residenza għal ħaddiema b’ħiliet għolja li mhumiex mill-UE.
Il-permess uniku: permess kombinat ta’ xogħol u residenza, validu għal sentejn u speċifiku għall-pajjiż.
L-istatus ta’ residenti fit-tul fl-UE jippermetti liċ-ċittadini mhux tal-UE li jibqgħu u jaħdmu fl-UE għal perjodu indefinit.
Ladarba jingħata, l-individwu jista’ jiċċaqlaq u jaħdem liberament fi ħdan il-blokk.
Il-permess uniku u l-istatus ta’ residenti għat-tul bħalissa qed jiġu riveduti.
Aqra aktar dwar kif l-UE trid issaħħaħ il-migrazzjoni legali tal-ħaddiema
It-trawwim tal-integrazzjoni tar-refuġjati fl-Ewropa
Il-Fond għall-Ażil, il-Migrazzjoni u l-Integrazzjoni f’azzjoni
L-UE qed tieħu wkoll passi biex tgħin lill-migranti jintegraw fis-soċjetà fil-pajjiżi l-ġodda tagħhom.
Il-Fond għall-Ażil, il-Migrazzjoni u l-Integrazzjoni 2021–2027 jipprovdi finanzjament dirett lill-awtoritajiet lokali u reġjonali għal politiki u programmi ta’ integrazzjoni li jiffukaw fuq il-konsulenza, l-edukazzjoni, il-lingwa u taħriġ ieħor bħal korsijiet ta’ orjentazzjoni ċivika u gwida professjonali.
It-titjib tal-integrazzjoni tar-refuġjati skont il-Patt il-ġdid dwar il-Migrazzjoni u l-Ażil
Id-Direttiva dwar il-Kundizzjonijiet ta’ Akkoljenza qed tiġi riveduta biex tiżgura standards ta’ akkoljenza ekwivalenti madwar il-pajjiżi tal-UE f’dak li għandu x’jaqsam ma’ kundizzjonijiet materjali, kura tas-saħħa u standard ta’ għajxien adegwat għal dawk li jitolbu protezzjoni internazzjonali.
Sabiex itejbu l-opportunitajiet tagħhom li jkunu jistgħu jgħixu b’mod indipendenti u jintegraw, l-applikanti għall-ażil għandhom jitħallew jaħdmu mhux aktar tard minn sitt xhur mid-data tar-reġistrazzjoni tal-applikazzjoni tagħhom.
Huma se jkollhom aċċess għal korsijiet tal-lingwa, kif ukoll korsijiet ta’ edukazzjoni ċivika jew taħriġ vokazzjonali.
It-tfal kollha li jitolbu l-ażil għandhom jiġu rreġistrati fl-iskola mhux aktar tard minn xahrejn wara l-wasla tagħhom.
Il-Parlament u l-Kunsill laħqu ftehim proviżorju dwar ir-regoli f’Diċembru 2022.
Għandu jiġi approvat formalment miż-żewġ korpi qabel ma jkun jista’ jidħol fis-seħħ.
Illum il-Kunsill iddeċieda li jimponi miżuri restrittivi fuq 30 individwu u 7 entitajiet addizzjonali minħabba l-aggressjoni militari dejjem akbar tar-Russja kontra l-Ukrajna u azzjonijiet oħra li jdgħajfu jew jheddu l-integrità territorjali, is-sovranità u l-indipendenza tal-Ukrajna.
Barra minn hekk, il-Kunsill iddeċieda li jwessa' l-kriterji tal-elenkar li fuqhom jistgħu jiġu bbażati deżinjazzjonijiet speċifiċi, sabiex tiġi inkluża l-possibbiltà li jiġu mmirati dawk li jiffaċilitaw iċ- ċirkomvenzjoni tas-sanzjonijiet tal-UE.
Il-Kunsill iqis li l-faċilitazzjoni tal-ksur tal-projbizzjoni kontra ċ-ċirkomvenzjoni ta' ċerti miżuri restrittivi tal-UE x'aktarx li jikkontribwixxi biex jiddestabbilizza l-Ukrajna jew idgħajjef l-integrità territorjali, is-sovranità u l-indipendenza tagħha.
B'rispons dirett għall-aħħar eskalazzjoni Russa tal-aggressjoni tagħha kontra l-Ukrajna u l-ksur sfaċċat tal-Karta tan-NU, qed nissanzjonaw individwi u entitajiet addizzjonali li qed jappoġġaw, jiffaċilitaw jew jibbenefikaw mill-azzjonijiet illegali tar-Russja.
Dan jinkludi dawk li organizzaw dawn ir-"referenda" fażulli, uffiċjali ta' livell għoli fil-Ministeru għad-Difiża Russu u personalitajiet prominenti ta' propaganda li jxerrdu d-diżinformazzjoni.
L-appoġġ sod tagħna lill-Ukrajna u lill-Prinċipji tal-Karta tan-NU u d-dritt internazzjonali ser ikompli.
Nappellaw mill-ġdid lir-Russja biex ittemm l-aggressjoni devastanti u bla sens tagħha.
Xi wħud mill-individwi ddeżinjati llum qdew rwol fl-organizzazzjoni tar-"referenda" fażulli illegali li saru f'partijiet tar-reġjuni tal-Ukrajna ta' Donetsk, Kherson, Luhansk u Zaporizhzhia, u l-annessjoni illegali tagħhom.
Oħrajn huma rappreżentanti tas- settur tad-difiża , bħall-akbar azzjonist tal-produttur tal-armi JSC Kalashnikov Concern, Alan Lushnikov u l-Viċi Ministri tad-Difiża preċedenti u attwali tal-Federazzjoni Russa.
Fl-aħħar nett il-lista tinkludi individwi li huma parti mill- ekosistema tad-diżinformazzjoni u l-manipulazzjoni tal-informazzjoni tal-Kremlin , u li jikkontribwixxu għat-tixrid tad-diżinformazzjoni dwar il-gwerra, bħax-xjenzjat politiku Russu Aleksander Dugin u l-kantanti Yulia Chicherina u Nikolay Rastorguev.
Is-7 entitajiet sanzjonati jinkludu kumpaniji tad-difiża li jipprovdu armi jew inġenji tal-ajru tal-ġlied lill-Forzi Armati Russi, il-Kummissjoni Elettorali Ċentrali (CEC) tal-Federazzjoni Russa, li hija responsabbli għall-organizzazzjoni ta' elezzjonijiet u referenda, u JSC Goznak, kumpanija b'ishma konġunti tal-istat Russu responsabbli għall-manifattura ta' prodotti tas-sigurtà.
Id-deċiżjoni tal-lum hija parti mill-aħħar pakkett ta' miżuri restrittivi imposti mill-UE kontra r-Russja minħabba l-eskalazzjoni tal-aggressjoni militari tagħha kontra l-Ukrajna.
B'kollox, il-miżuri restrittivi tal-UE issa japplikaw għal total ta' 1236 individwu u 115-il entità .
Dawk iddeżinjati huma soġġetti għal iffriżar tal-assi u ċ-ċittadini u l-kumpaniji tal-UE huma pprojbiti milli jagħmlu fondi disponibbli għalihom.
Barra minn hekk, persuni fiżiċi huma soġġetti għal projbizzjoni fuq vjaġġar , li żżommhom milli jidħlu f'territorji tal-UE jew jgħaddu minnhom.
L-atti legali rilevanti, inkluż l-ismijiet tal-individwi u tal-entitajiet elenkati, ġew ippubblikati fil-Ġurnal Uffiċjali tal-UE.
Kuntest Fil-21 ta' Settembru 2022, minkejja diversi appelli mill-komunità internazzjonali lir-Russja biex twaqqaf minnufih l-aggressjoni militari tagħha kontra l-Ukrajna, il-Federazzjoni Russa ddeċidiet li tkompli teskala l-aggressjoni tagħha kontra l-Ukrajna billi tappoġġa l-organizzazzjoni ta' "referenda" fażulli illegali fil-partijiet tar-reġjuni ta' Donetsk, Kherson, Luhansk, u Zaporizhzhia li bħalissa huma okkupati mir-Russja.
Il-Federazzjoni Russa kompliet teskala wkoll l-aggressjoni tagħha kontra l-Ukrajna billi ħabbret mobilizzazzjoni fil-Federazzjoni Russa u billi reġgħet heddet li tuża l-armi ta' qerda massiva.
Dawn ir-"referenda" fażulli illegali ġew ikkundannati bil-qawwa fit-22 ta' Settembru 2022 permezz ta' dikjarazzjoni tar-Rappreżentant Għoli tal-Unjoni għall-Affarijiet Barranin u l-Politika ta' Sigurtà f'isem l-UE.
Fit-28 ta' Settembru 2022, ir-Rappreżentant Għoli ħareġ dikjarazzjoni oħra f'isem l-UE li għal darb'oħra kkundannat bl-aktar mod qawwi possibbli r-"referenda" fażulli illegali, u kkonfermat li l-UE qatt ma kienet ser tirrikonoxxihom u r-riżultat iffalsifikat tagħhom.
L-UE ħeġġet lill-membri kollha tan-NU biex jagħmlu l-istess.
Ir-Rappreżentant Għoli indika wkoll li dawk kollha involuti fl-organizzazzjoni ta' dawn ir-"referenda" fażulli illegali kif ukoll dawk responsabbli għal ksur ieħor tad-dritt internazzjonali fl-Ukrajna ser jinżammu responsabbli u li ser jitressqu miżuri restrittivi addizzjonali kontra r-Russja f'dan ir-rigward.
Ir-Rappreżentant Għoli fakkar li l-Unjoni tibqa' soda fl-appoġġ tagħha għall-indipendenza, is-sovranità u l-integrità territorjali tal-Ukrajna fil-konfini rikonoxxuti internazzjonalment tagħha, u tesiġi li r-Russja tirtira immedjatament, għalkollox u mingħajr kondizzjonijiet, it-truppi u t-tagħmir militari kollha tagħha mit-territorju kollu tal-Ukrajna.
Ir-Rappreżentant Għoli ddikjara wkoll li l-Unjoni u l-Istati Membri tagħha ser ikomplu jappoġġaw l-isforzi tal-Ukrajna għal dan l-għan, sakemm ikun meħtieġ.
Fit-30 ta' Settembru 2022, il-membri tal-Kunsill Ewropew adottaw dikjarazzjoni fejn irrifjutaw bil-qawwa u kkundannaw b'mod inekwivoku l-annessjoni illegali mir-Russja tar-reġjuni Ukreni ta' Donetsk, Luhansk, Zaporizhzhia u Kherson.
Iddikjaraw ukoll li, billi intenzjonalment iddgħajjef l-ordni internazzjonali bbażat fuq ir-regoli u tikser b'mod sfaċċat id-drittijiet fundamentali tal-Ukrajna għall-indipendenza, is-sovranità u l-integrità territorjali, prinċipji ewlenin kif minquxa fil-Karta tan-NU u fid-dritt internazzjonali, ir-Russja qed tpoġġi s-sigurtà dinjija f'riskju.
Huma appellaw lill-Istati u l-organizzazzjonijiet internazzjonali kollha biex b'mod inekwivoku jirrifjutaw din l-annessjoni illegali u fakkru li l-Ukrajna qed teżerċita d-dritt leġittimu tagħha li tiddefendi lilha nnifisha kontra l-aggressjoni Russa biex terġa' tikseb il-kontroll sħiħ tat-territorju tagħha u għandha d-dritt li tillibera territorji okkupati fi ħdan il-fruntieri tagħha rikonoxxuti internazzjonalment.
L-UE tadotta l-aħħar pakkett ta' sanzjonijiet tagħha kontra r-Russja minħabba l-annessjoni illegali tar-reġjuni Ukreni ta' Donetsk, Luhansk, Zaporizhzhia u Kherson (stqarrija għall-istampa, 6 ta' Ottubru 2022)
Dikjarazzjoni mir-Rappreżentant Għoli f'isem l-Unjoni Ewropea dwar il-gwerra ta' aggressjoni tar-Russja kontra l-Ukrajna (stqarrija għall-istampa, 22 ta' Settembru 2022)
Dikjarazzjoni tal-mexxejja tal-G7 (stqarrija għall-istampa, 23 ta' Settembru 2022)
Ukrajna: Dikjarazzjoni mir-Rappreżentant Għoli f'isem l-Unjoni Ewropea dwar ir-"referenda" fażulli illegali mir-Russja fir-reġjuni ta' Donetsk, Kherson, Luhansk u Zaporizhzhia (stqarrija għall-istampa, 28 ta' Settembru 2022)
Dikjarazzjoni tal-Membri tal-Kunsill Ewropew (stqarrija għall-istampa, 30 ta' Settembru 2022)
Illum l-istati membri tal-UE adottaw formalment Regolament tal-Kunsill dwar intervent ta' emerġenza biex jindirizza l-prezzijiet għoljin tal-enerġija.
Ir-regolament jintroduċi miżuri komuni biex titnaqqas id-domanda għall-elettriku u biex jinġabar u jitqassam mill-ġdid surplus tad-dħul fis-settur tal-enerġija lill-unitajiet domestiċi u l-intrapriżi żgħar u ta' daqs medju.
Illum l-UE għamlet pass importanti biex trażżan il-prezzijiet għoljin tal-enerġija għaċ-ċittadini u l-kumpaniji - iżda żgur mhux l-aħħar wieħed.
Il-ministri għall-enerġija tal-UE beħsiebhom jaħdmu fuq aktar miżuri li l-Kummissjoni qed tippjana li tipproponi.
Jeħtieġ li jiġu indirizzati l-kawżi fundamentali tal-kriżi attwali u li l-industrija tal-UE tiġi megħjuna wkoll.
Il-Presidenza lesta taħdem bla heda fuq is-soluzzjonijiet kollha possibbli.
Jozef Síkela, ministru għall-industrija u l-kummerċ taċ-Ċekja
L-adozzjoni tar-regolament permezz tal-proċedura bil-miktub issegwi qbil politiku li ntlaħaq mill-ministri għall-enerġija tal-UE fil-Kunsill Straordinarju tal-Enerġija fit-30 ta' Settembru 2022.
Tnaqqis fid-domanda għall-elettriku Ir-regolament tal-Kunsill jiffissa mira ta' tnaqqis ġenerali volontarja ta' 10% tal-konsum gross tal-elettriku u mira ta' tnaqqis obbligatorja ta' 5% tal-konsum tal-elettriku fil-ħinijiet l-aktar intensivi.
L-istati membri ser jidentifikaw 10% tal-ħinijiet l-aktar intensivi tagħhom bejn l-1 ta' Diċembru 2022 u l-31 ta' Marzu 2023 li matulhom ser inaqqsu d-domanda.
Ser ikunu liberi li jagħżlu l-miżuri xierqa biex inaqqsu l-konsum għaż-żewġ miri f'dan il-perjodu.
Limitu massimu fuq id-dħul mis-suq għall-inframarġinali Il-Kunsill qabel li jillimita d-dħul mis-suq għal €180/MWh għall-ġeneraturi tal-elettriku, inkluż l-intermedjarji, li jużaw hekk imsejħa teknoloġiji inframarġinali biex jipproduċu l-elettriku, bħas-sorsi rinnovabbli, l-enerġija nukleari u l-linjite.
Dawn l-operaturi għamlu qligħ finanzjarju kbir mhux mistenni matul dawn l-aħħar ftit xhur, mingħajr ma żdiedu l-ispejjeż operattivi tagħhom.
Dan huwa minħabba r-rwol tal-faħam u l-gass bħala sorsi marġinali li jiffissaw il-prezzijiet li bħalissa qed jgħollu l-prezz finali tal-elettriku.
Il-livell tal-limitu massimu huwa mfassal biex jippreserva l-profittabbiltà tal-operaturi u jevita li jfixkel l-investimenti fl-enerġija rinnovabbli.
L-istati membri qablu li jużaw miżuri tal-għażla tagħhom biex jiġbru d-dħul żejjed u jidderiġuh mill-ġdid lejn l-appoġġ u l-protezzjoni tal-klijenti finali tal-elettriku.
L-istati membri introduċew xi flessibbiltajiet biex jirriflettu ċ-ċirkostanzi nazzjonali tagħhom u l-miżuri fis-seħħ fil-livell nazzjonali.
Dawn jinkludu l-possibbiltà li jiġi stabbilit limitu massimu ogħla fuq id-dħul, jintużaw miżuri li jkomplu jillimitaw id-dħul mis-suq, differenzjar bejn it-teknoloġiji, u l-applikazzjoni ta' limiti għad-dħul mis-suq ta' atturi oħra inkluż negozjanti, fost affarijiet oħra.
F'sitwazzjonijiet fejn id-dipendenza netta fuq l-importazzjoni ta' stat membru tkun 100% jew aktar, għandhom jikkonkludu ftehim sal-1 ta' Diċembru 2022 biex jaqsmu d-dħul żejjed b'mod xieraq mal-istat membru esportatur.
Stati membri oħra huma wkoll mistiedna jikkonkludu ftehimiet bħal dawn.
Imposta ta' solidarjetà għas-settur tal-fjuwils fossili Ir-regolament tal-Kunsill jistabbilixxi kontribuzzjoni ta' solidarjetà temporanja obbligatorja fuq il-profitti tan-negozji attivi fis-setturi tal-petroleum grezz, tal-gass naturali, tal-faħam, u tar-raffineriji.
Il-kontribuzzjoni ta' solidarjetà ser tiġi kkalkulata fuq il-profitti taxxabbli, kif iddeterminati skont ir-regoli tat-taxxa nazzjonali fis-sena fiskali li tibda fl-2022 u/jew fl-2023, li huma ogħla minn żieda ta' 20% tal-profitti taxxabbli annwali medji mill-2018 sa issa.
Il-kontribuzzjoni ta' solidarjetà ser tapplika flimkien mat-taxxi u l-imposti regolari applikabbli fl-istati membri.
L-istati membri jistgħu jżommu miżuri nazzjonali li huma ekwivalenti għall-imposta ta' solidarjetà dment li jkunu kompatibbli mal-objettivi tar-regolament u jiġġeneraw mill-inqas rikavat komparabbli.
L-istati membri ser jużaw ir-rikavati mill-kontribuzzjoni ta' solidarjetà biex jipprovdu sostenn finanzjarju lill-unitajiet domestiċi u l-kumpaniji u biex itaffu l-effetti tal-prezzijiet għoljin tal-elettriku bl-imnut.
Miżuri bl-imnut għall-SMEs Il-Kunsill qabel li l-istati membri jistgħu temporanjament jistabbilixxu prezz għall-provvista tal-elettriku lill-intrapriżi żgħar u ta' daqs medju biex jappoġġaw aktar lill-SMEs li qed ibatu minħabba l-prezzijiet għoljin tal-enerġija.
L-istati membri qablu wkoll li jistgħu b'mod eċċezzjonali u temporanju jistabbilixxu prezz għall-provvista tal-elettriku li jkun inqas mill-kost.
Applikazzjoni Il-miżuri huma ta' natura temporanja u straordinarja.
Ser japplikaw mill-1 ta' Diċembru 2022 sal-31 ta' Diċembru 2023.
Il-miri għat-tnaqqis tal-konsum tal-enerġija għandhom japplikaw sal-31 ta' Marzu 2023.
Il-limitu massimu obbligatorju fuq id-dħul mis-suq għandu japplika sat-30 ta' Ġunju 2023.
L-istati membri introduċew eżenzjonijiet speċifiċi għal Ċipru u Malta.
Il-kuntest u l-passi li jmiss Ir-regolament issa ser jiġi ppubblikat fil-Ġurnal Uffiċjali tal-UE u jidħol fis-seħħ 'l għada.
L-UE ġarrbet żieda mhux tas-soltu fil-prezzijiet tal-enerġija li ġiet aggravata aktar mill-aggressjoni militari mir-Russja kontra l-Ukrajna.
Il-pajjiżi tal-UE huma magħquda u qed jikkoordinaw l-isforzi tagħhom mill-qrib fi spirtu ta' solidarjetà biex jiżguraw il-provvista tal-enerġija tal-UE u jtaffu l-impatt tal-prezzijiet għoljin tal-enerġija fuq il-konsumaturi u fuq l-ekonomija.
F'dan il-kuntest, fl-14 ta' Settembru 2022, wara l-gwida politika mogħtija mill-Kunsill fil-Kunsill Straordinarju tal-Enerġija tad-9 ta' Settembru, il-Kummissjoni ppreżentat proposta għal Regolament tal-Kunsill dwar intervent ta' emerġenza biex jiġu indirizzati l-prezzijiet għoljin tal-enerġija.
Ir-regolament adottat jikkomplementa l-inizjattivi u l-leġiżlazzjoni eżistenti tal-UE, adottati f'dawn l-aħħar xahrejn biex l-enerġija tinżamm affordabbli u tiġi żgurata s-sigurtà tal-provvista tal-enerġija tal-UE, bħalma huma r-regolament dwar it-tnaqqis tad-domanda għall-gass, ir-regolament dwar il-ħżin tal-gass, il-ħolqien ta' pjattaforma tal-enerġija tal-UE u inizjattivi ta' sensibilizzazzjoni għad-diversifikazzjoni tas-sorsi tal-provvista.
Il-miżuri jikkomplementaw ukoll l-inizjattivi proposti fil-qafas tar-REPowerEU f'Mejju 2022.
Regolament dwar intervent ta' emerġenza biex jiġu indirizzati l-prezzijiet għoljin tal-enerġija
Eżitu tal-proċedura bil-miktub
Il-Kunsill jaqbel dwar miżuri ta' emerġenza biex inaqqsu l-prezzijiet tal-enerġija (stqarrija għall-istampa, 30 ta' Settembru 2022)
Il-prezzijiet tal-enerġija u s-sigurtà tal-provvista (informazzjoni ġenerali)
Ir-rispons tal-UE għall-invażjoni tal-Ukrajna (informazzjoni ġenerali)
L-UE tikkundanna bil-qawwa l-illanċjar illegali mir-RDPK ta' missila ballistika ta' medda intermedja fl-4 ta' Ottubru 2022 li għaddiet minn fuq it-territorju tal-Ġappun fost l-illanċjar multiplu ta' missili ballistiċi matul l-aħħar ġimgħa.
Dan huwa ksur ieħor tar-Riżoluzzjonijiet rilevanti tal-Kunsill tas-Sigurtà tan-Nazzjonijiet Uniti u ksur flagranti tas-sovranità u l-integrità territorjali tal-Ġappun minquxa fil-Karta tan-Nazzjonijiet Uniti.
Dan l-att jirrappreżenta theddida serja għall-paċi u s-sigurtà fir-reġjun u madwar id-dinja u jimmina r-reġim globali ta' nonproliferazzjoni.
L-UE tikkundanna dawn il-provokazzjonijiet illegali ripetuti u tappella lir-RDPK biex toqgħod lura minn kwalunkwe azzjoni li tista' tkompli żżid it-tensjonijiet internazzjonali u reġjonali.
Jeħtieġ li r-RDPK tikkonforma immedjatament mar-riżoluzzjonijiet tal-Kunsill tas-Sigurtà tan-NU billi tabbanduna l-armi nukleari kollha tagħha, armi oħra ta' qerda massiva u programmi ta' missili ballistiċi b'mod sħiħ, verifikabbli u irriversibbli, u twaqqaf immedjatament l-attivitajiet kollha relatati.
L-UE tisħaq li l-azzjonijiet illegali meħuda mir-RDPK ma jistgħux u qatt mhu ser jagħtuha l-istatus ta' Stat b'armi nukleari f'konformità mat-Trattat dwar in-Nonproliferazzjoni tal-Armi Nukleari (TNP) jew kwalunkwe status speċjali ieħor.
L-UE ttenni li ser tkompli timplimenta r-riżoluzzjonijiet rilevanti tal-KSNU u tappella lill-istati membri kollha tan-NU biex jimplimentaw ukoll bis-sħiħ is-sanzjonijiet kollha tal-KSNU.
L-UE tħeġġeġ lir-RDPK biex tirritorna immedjatament għal konformità sħiħa mal-obbligi tagħha taħt it-TNP bħala Stat li ma għandux armi nukleari u l-Ftehim ta' Salvagwardji Komprensivi tal-Aġenzija Internazzjonali tal-Enerġija Atomika (IAEA) u biex iddaħħal fis-seħħ Protokoll Addizzjonali għal dak il-ftehim u tirrispetta l-obbligi internazzjonali l-oħra kollha tagħha f'konformità mar-riżoluzzjonijiet tal-KSNU.
L-UE tħeġġeġ lir-RDPK biex toqgħod lura minn kwalunkwe test nukleari u tiffirma u tirratifika t-Trattat dwar il-Projbizzjoni Totali ta' Provi Nukleari.
L-UE tesprimi s-solidarjetà sħiħa tagħha mal-Ġappun u r-Repubblika tal-Korea u tħeġġeġ lir-RDPK biex twaqqaf l-azzjonijiet aggressivi u destabbilizzanti tagħha, tirrispetta d-dritt internazzjonali u tkompli d-djalogu mas-sħab rilevanti.
Għal dan l-għan, l-UE tinsab lesta li tappoġġa kwalunkwe proċess diplomatiku sinifikanti u hija impenjata li taħdem mas-sħab rilevanti kollha biex tibni bażi għall-paċi u s-sigurtà sostenibbli u tieħu passi mmirati lejn il-kisba ta' Denuklearizzazzjoni Kompleta, Verifikabbli u Irriversibbli tal-Peniżola Koreana.
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Ġustizzja u Affarijiet Interni, 13-14 ta' Ottubru 2022 Il-ministri għall-ġustizzja ser jiġu aġġornati dwar il-ġlieda kontra l-impunità fl-Ukrajna.
Huma ser jaqsmu l-fehmiet tagħhom dwar it-taħriġ ġudizzjarju u l-impatt tiegħu fuq l-aċċess għall-ġustizzja, kif ukoll dwar ir-rispett tad-drittijiet fundamentali fi żminijiet ta' kriżi.
Il-ministri ser jivvalutaw il-progress fl-abbozz ta' direttiva dwar il-kriminalità ambjentali u jevalwaw il-ħidma tal-Uffiċċju tal-Prosekutur Pubbliku Ewropew.
Il-ministri għall-affarijiet interni tal-UE ser jaqsmu l-fehmiet tagħhom dwar l-istat ġenerali taż-żona Schengen, b'enfasi partikolari fuq il-ġestjoni tal-fruntieri esterni.
Huma ser jiddiskutu s-sitwazzjoni tar-refuġjati fl-UE, kif ukoll l-implikazzjonijiet għas-sigurtà interna fil-kuntest tal-gwerra fl-Ukrajna.
Il-Presidenza ser tgħarraf dwar is-sitwazzjoni attwali rigward il-fajls li jikkonċernaw l-ażil u l-migrazzjoni.
Waqt l-ikel, il-ministri ser jiddiskutu l-evoluzzjonijiet reċenti fir-rotta migratorja tal-Balkani tal-Punent.
Aqra iktar
Kunsill Affarijiet Barranin, 17 ta' Ottubru 2022 Il-Kunsill Affarijiet Barranin ser jiddiskuti l-aggressjoni Russa kontra l-Ukrajna, u ċ-Ċina.
Aqra iktar
Kunsill Agrikoltura u Sajd, 17-18 ta' Ottubru 2022 Il-Ministri għall-Agrikoltura tal-UE ser jiltaqgħu fil-Lussemburgu fis-17 u t-18 ta' Ottubru biex jilħqu ftehim politiku dwar l-opportunitajiet tas-sajd fil-Baħar Baltiku għall-2023.
Il-ministri ser jiddiskutu wkoll is-sitwazzjoni attwali tas-suq fid-dawl tal-gwerra ta' aggressjoni Russa kontra l-Ukrajna, kif ukoll jiskambjaw fehmiet dwar kwistjonijiet agrikoli relatati mal-kummerċ.
Barra minn hekk, huma ser jipprovdu gwida lill-Kummissjoni qabel il-laqgħa annwali tal-Kummissjoni Internazzjonali għall-Konservazzjoni tat-Tonn tal-Atlantiku (ICCAT).
Aqra iktar
Kunsill Affarijiet Ġenerali, 18 ta' Ottubru 2022 Il-ministri ser jiffokaw fuq it-tħejjijiet għall-Kunsill Ewropew ta' Ottubru, il-liġi elettorali tal-UE, is-segwitu għall-Konferenza dwar il-Futur tal-Ewropa u l-istat tad-dritt fil-Polonja.
Aqra iktar
Kunsill Ewropew, 20-21 ta' Ottubru 2022 Il-mexxejja tal-UE ser jiltaqgħu fi Brussell biex jiddiskutu l-Ukrajna, l-enerġija, il-kwistjonijiet ekonomiċi u r-relazzjonijiet esterni.
Fir-rigward tal-Ukrajna, huma ser jerġgħu jiddiskutu l-gwerra ta' aggressjoni tar-Russja kontra l-Ukrajna u l-konsegwenzi tagħha.
Is-sitwazzjoni tal-prezzijiet tal-enerġija, is-sigurtà tal-provvista, l-ottimizzazzjoni tas-suq u t-tnaqqis tad-domanda ser ikunu l-punti fokali ewlenin matul id-diskussjoni dwar l-enerġija; il-mexxejja ser jiddeċiedu wkoll dwar kwalunkwe azzjoni ulterjuri.
Il-Kunsill Ewropew ser jindirizza wkoll is-sitwazzjoni ekonomika u r-relazzjonijiet bejn l-UE u l-Asja, inkluż diskussjoni strateġika dwar iċ-Ċina.
Aqra iktar
Laqgħa informali tal-ministri għall-enerġija, 11-12 ta' Ottubru 2022
Laqgħa informali tal-ministri għall-impjiegi u l-affarijiet soċjali, 12-13 ta' Ottubru 2022
Summit Soċjali Tripartitiku, 19 ta' Ottubru 2022
Laqgħa informali tal-ministri għat-trasport, 20-21 ta' Ottubru 2022
Kalendarju indikattiv tal-laqgħat taħt il-presidenza Ċeka (1 ta' Lulju - 31 ta' Diċembru 2022)
Sit web tal-presidenza Ċeka
Fis-7 ta' Ottubru 2022, fil-laqgħa informali tagħhom fi Praga, il-Kapijiet ta' Stat u ta' Gvern qablu mal-proposta tal-President Michel biex is- Sa Thérèse Blanchet tinħatar bħala s-Segretarju Ġenerali li jmiss tal-Kunsill.
F'konformità mal-Artikolu 240(2) tat-Trattat dwar il-Funzjonament tal-UE, il-Kunsill issa ser jipproċedi bil-ħatra formali.
Is-Sa Thérèse Blanchet bħalissa hija l-Konsulent Legali tal-Kunsill u tal-Kunsill Ewropew, Direttur Ġenerali tas-Servizz Legali tal-Kunsill.
It-Tnejn 10 ta' Ottubru 2022 11:00 Laqgħa mas-CEOs tal-kumpaniji ewlenin Ewropej tat-telekomunikazzjoni 14:00 Diskors lill-konferenza annwali tal-Ambaxxaturi tal-UE It-Tlieta 11 ta' Ottubru 2022 14:00 Vidjokonferenza tal-mexxejja tal-G7
Fl-okkażjoni tal-Jum Ewropew u Dinji kontra l-Piena tal-Mewt, l-Unjoni Ewropea (UE) u l-Kunsill tal-Ewropa jtennu bil-qawwa l-oppożizzjoni inekwivoka tagħhom għall-piena tal-mewt, dejjem, kullimkien u fiċ-ċirkostanzi kollha.
Din is-sena hija l-għoxrin anniversarju tal-Protokoll 13 għall-Konvenzjoni Ewropea dwar id-Drittijiet tal-Bniedem (KEDB), dwar l-abolizzjoni tal-piena tal-mewt fiċ-ċirkostanzi kollha.
Infaħħru lil dawk l-istati membri kollha tal-Kunsill tal-Ewropa (inkluż l-istati membri kollha tal-UE) li abolixxew il-piena tal-mewt fiċ-ċirkostanzi kollha u nappellaw lill-aħħar żewġ stati membri tal-Kunsill tal-Ewropa li għadhom ma aderewx ma' dan il-Protokoll – l-Armenja u l-Ażerbajġan – biex jagħmlu dan mingħajr dewmien.
It-tnaqqis kostanti madwar id-dinja fl-għadd ta' stati li għadhom japplikaw il-piena tal-mewt jikkonferma x-xejra globali lejn l-abbandun ta' dan il-kastig krudili, inuman u ineffettiv.
Baqa' minoranza ta' 18-il stat, 9% tal-għadd totali ta' stati membri tan-NU, li wettqu eżekuzzjonijiet fl-2021.
Nappellaw lil dawk l-istati biex jintroduċu moratorju fuq il-piena tal-mewt bħala l-ewwel pass lejn l-abolizzjoni.
L-UE u l-Kunsill tal-Ewropa jikkundannaw bil-qawwa s-sentenzi tal-mewt maħruġa reċentement fil-belt okkupata Ukrena ta' Donetsk.
Nenfasizzaw li dawn is-sentenzi kienu inkompatibbli kemm mad-dritt Ewropew dwar id-drittijiet tal-bniedem kif ukoll mad-dritt internazzjonali, inkluż il-Konvenzjonijiet ta' Ġinevra, u kien ta' solliev għalina li l-individwi kkundannati nħelsu.
Bl-istess mod, niddeploraw l-emenda b'motivi politiċi tal-Kodiċi Kriminali tal-Belarussja – li testendi l-piena kapitali għal "tentattivi ta' atti terroristiċi", bl-għan eventwali li jintlaqtu avversarji politiċi – u nħeġġu lill-awtoritajiet biex ireġġgħu lura din id-deċiżjoni.
Nappellaw ukoll lil Singapore, l-Iran, l-Arabja Sawdija u pajjiżi oħra li reċentement żiedu l-għadd ta' eżekuzzjonijiet biex jingħaqdu max-xejra dinjija u jabbandunaw l-użu ta' dan il-kastig inuman.
L-UE u l-Kunsill tal-Ewropa jfaħħru lill-Każakistan talli rratifika t-Tieni Protokoll Fakultattiv għall-Patt Internazzjonali dwar id-Drittijiet Ċivili u Politiċi, li għandu l-għan li jabolixxi l-piena tal-mewt madwar id-dinja.
Infaħħru wkoll lil Papua New Guinea, ir-Repubblika Ċentru-Afrikana u l-Guinea Ekwatorjali talli abolixxew il-piena tal-mewt din is-sena.
It-trattament inuman u degradanti huwa inerenti għall-piena tal-mewt.
Is-saħħa ta' persuna taħt il-piena tal-mewt tmur lura fiżikament u psikoloġikament.
Id-diqa mentali tal-antiċipazzjoni tal-eżekuzzjoni u l-metodi brutali ta' eżekuzzjoni użati jmorru kontra l-Artikolu 3 tal-KEDB, kif ilu rikonoxxut fis-sentenzi tal-Qorti Ewropea tad-Drittijiet tal-Bniedem.
Finalment, l-UE u l-Kunsill tal-Ewropa jħeġġu lill-istati kollha biex jingħaqdu mal-Alleanza Dinjija għal Kummerċ Liberu mit-Torturi, li tnediet fl-2017 u bħalissa tinvolvi 62 stat li huma impenjati li jirrestrinġu l-kummerċ ta' oġġetti użati għat-tortura u għall-piena tal-mewt.
Il-piena tal-mewt hija trattament inuman u degradanti, li jmur kontra d-dinjità tal-bniedem.
Ma sservix bħala deterrent għall-kriminalità.
L-ebda sistema legali mhi sikura minn żbalji ġudizzjarji, li jistgħu jwasslu għat-telf ta' ħajjiet innoċenti.
Ser nibqgħu nisħqu fuq dan bla heda sakemm il-piena tal-mewt ma tibqax tingħata.
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Interessat fil-kwistjonijiet taż-żgħażagħ u lest li tinvolvi ruħek fid-demokrazija Ewropea?
Skopri aktar dwar il-Hub taż-Żgħażagħ tal-Parlament Ewropew Il- Hub taż-Żgħażagħ jiġbor flimkien dak kollu li l-Parlament qed jagħmel għaż-żgħażagħ u maż-żgħażagħ – minn programmi għaż-żgħażagħ għal attivitajiet fl-24 lingwa uffiċjali kollha tal-UE.
X'tista' ssib fuq il-Hub taż-Żgħażagħ
Kemm jekk int għalliem, student, żagħżugħ adult jew membru ta' organizzazzjoni taż-żgħażagħ, tista' tuża ċ-ċentru biex:
tiskopri kif tingħaqad mal-komunità pan-Ewropea Together.eu
idħol f'kuntatt ma' persuni tal-istess fehma
ipparteċipa f'avvenimenti online u wiċċ imb wiċċ madwar l-Ewropa kollha inkluż l- Avveniment Ewropew taż-Żgħażagħ , jew avvenimenti f'pajjiżek organizzati mill- uffiċċji ta' kollegament tal-PE
iddibatti mal-esperti permezz ta' seminars u ta' taħditiet online
ipparteċipa fi programmi edukattivi – Euroscola , Programm Skola Ambaxxatriċi tal-Parlament Ewropew
sib impjiegi fil-Parlament
esperjenza r-rwol tal-Membru tal-PE fil- logħob tar-rwoli
Aktar dwar l-UE u ż-żgħażagħ:
L-impjieg ta' żgħażagħ: il-miżuri tal-UE biex jiffunzjona
Il-futur ta' Erasmus+: Aktar opportunitajiet
Waqt il-laqgħa tagħhom fi Stokkolma llum, Irene Tinagli, il-President tal-Kumitat għall-Affarijiet Ekonomiċi u Monetarji tal-Parlament Ewropew, Elisabeth Svantesson, il-Ministru tal-Finanzi Żvediż, Niklas Wykman, il-Ministru Żvediż għas-swieq finanzjarji, Nadia Calviño, l-Ewwel Viċi President Spanjol u l-Ministru għall-Ekonomija u d-Diġitalizzazzjoni, Vincent Van Peteghem, il-Viċi Prim Ministru u Ministru tal-Finanzi tal-Belġju, u Mairead McGuinness, il-Kummissarju għas-Servizzi Finanzjarji, l-Istabbiltà Finanzjarja u l-Unjoni tas-Swieq Kapitali, iddiskutew ir-rwol kruċjali tas-swieq kapitali tal-UE biex jiġu indirizzati l-isfidi strateġiċi għall-UE.
Filwaqt li jkomplu jsaħħu l-impenn li l-mexxejja tal-UE ħadu f'Marzu, huma wiegħdu li jiffinalizzaw ix-xogħol fuq il-proposti leġiżlattivi f'dan il-qasam qabel l-elezzjonijiet tal-Parlament Ewropew tal-2024, li jippermetti progress deċiżiv u konkret dwar l-Unjoni tas-Swieq Kapitali (Capital Markets Union, CMU) fuq skala sħiħa.
Fit-23 ta' Marzu 2023, il-Kunsill Ewropew appella għal approfondiment tal-Unjoni tas-Swieq Kapitali u biex il-koleġiżlaturi jlestu l-ħidma fuq proposti leġiżlattivi f'dan il-qasam, sabiex tiġi appoġġata l-kompetittività fit-tul tal-UE.
Aħna, ir-rappreżentanti tal-Parlament Ewropew, il-Presidenzi attwali u li jmiss tal-Kunsill tal-UE, u l-Kummissjoni, qed inwieġbu għal din is-sejħa bl-impenn li niffinalizzaw dawn l-inizjattivi malajr kemm jista' jkun, fi kwalunkwe każ qabel it-tmiem taċ-ċiklu leġiżlattiv attwali.
L-Unjoni tas-Swieq Kapitali tnediet fl-2015 biex tistabbilixxi suq kapitali uniku ġenwin fl-UE li jippermetti lill-investituri u lill-kumpaniji, kbar u żgħar, biex jaċċessaw firxa sħiħa ta' servizzi u prodotti finanzjarji, irrispettivament minn fejn ikunu jinsabu.
Matul dawn l-aħħar snin inqalgħu sfidi addizzjonali - il-pandemija tal-COVID-19, il-kriżi tal-klima u tal-enerġija, iż-żieda fit-tensjonijiet ġeopolitiċi u l-ambjent ekonomiku li qed jinbidel - li għamlu l-progress tal-Unjoni tas-Swieq Kapitali saħansitra aktar urġenti.
Biex l-UE tibqa' kompetittiva globalment fit-tul, neħtieġu ammont sinifikanti ta' finanzjament mis-settur privat biex nappoġġaw lill-kumpaniji innovattivi li qed jikbru malajr li qed ifittxu finanzjament, b'mod partikolari f'setturi industrijali strateġiċi bħat-teknoloġiji nodfa.
Barra minn hekk, is-swieq kapitali żviluppati huma essenzjali biex jikkumplementaw il-finanzjament pubbliku biex tiġi ffinanzjata t-tranżizzjoni doppja ekoloġika u diġitali.
L-UE għandha livelli għoljin ta' ffrankar li jista' jiġi mmirat lejn futur ekoloġiku u aktar sostenibbli għalina.
Madankollu, is-sistema bankarja tagħna ma tistax tagħmel dan waħidha.
Din is-sena hija t-30 anniversarju tas-Suq Uniku, li integra b'suċċess l-ekonomiji tal-Istati Membri sal-punt li bosta ħasbu kien impossibbli tletin sena ilu.
Iżda hemm aktar potenzjal li nistgħu nisfruttaw, u dan jista' jsir billi nintegraw is-swieq kapitali tagħna.
Neħtieġu spinta mġedda lejn suq kapitali uniku ġenwin fl-UE kollha, billi nlestu l-inizjattivi li ġew stabbiliti malajr kemm jista' jkun.
Il-Kummissjoni Ewropea kważi lestiet l-azzjonijiet kollha stabbiliti fil-Pjan ta' Azzjoni tas-CMU tal-2020 billi ppreżentat seba' inizjattivi li bħalissa qed jiġu nnegozjati mil-leġiżlaturi.
Issa din il-ħidma għandha tiġi ffinalizzata mill-Kunsill tal-Unjoni Ewropea u l-Parlament Ewropew.
Barra minn hekk, il-Kummissjoni se tlesti l-Pjan ta' Azzjoni tagħha tal-2020 billi tippreżenta tliet proposti leġiżlattivi addizzjonali fil-ġimgħat li ġejjin biex issaħħaħ il-fiduċja u l-investiment mill-investituri fil-livell tal-konsumatur fis-swieq kapitali, biex taċċellera l-aċċess għad-data fil-finanzi, u biex tissimplifika l-proċeduri tat-tassazzjoni transfruntiera għall-investiment.
Biex isir progress fl-Unjoni tas-Swieq Kapitali hija vitali l-kooperazzjoni b'saħħitha bejn l-atturi istituzzjonali u l-partijiet ikkonċernati.
Aħna nimpenjaw ruħna li nwettqu diskussjonijiet regolari dwar l-inizjattivi tal-Unjoni tas-Swieq Kapitali mal-Ministri u l-Membri tal-Parlament Ewropew biex inżommu r-rankatura u biex niffaċilitaw ftehimiet politiċi fi żmien qasir.
Issa wasal iż-żmien li l-Unjoni tas-Swieq Kapitali tingħata spinta b'ambizzjoni u b'ħeffa.
Ma nistgħux nibqgħu nistennew.
Bħala rappreżentanti tal-Parlament Ewropew, tal-Istati Membri u tal-Kummissjoni Ewropea, se nuru kuraġġ politiku u determinazzjoni biex nikkonkludu l-ħidma leġiżlattiva fuq il-proposti leġiżlattivi pendenti kollha tal-Unjoni tas-Swieq Kapitali.
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Skopri kif l-UE qiegħda tnaqqas l-emissjonijiet mill-gassijiet b'effett ta' serra minbarra s-CO2.
Il-gassijiet fluworurati (gassijiet F) huma gassijiet magħmula mill-bniedem użati f'firxa ta' applikazzjonijiet industrijali.
X'għamlet s'issa l-UE?
Hekk kif l-UE taħdem ħafna biex tnaqqas l-emissjonijiet tas-CO2, qed tagħmel ukoll sforzi biex tirregola gassijiet b'effett ta' serra oħra li jsaħħnu d-dinja, bħall-metan, il-gassijiet fluworinati (magħrufa wkoll bħala gassijiet F), u s-sustanzi li jnaqqsu s-saff tal-ożonu .
Filwaqt li jkunu preżenti f'volumi iżgħar mis-CO2 fl-atmosfera, dawn il-gassijiet jista' jkollhom effett sinifikanti ta' tisħin.
Membri tal-Parlament Ewropew jappellaw għal tnaqqis ambizzjuż tal-emissjonijiet ta' gassijiet fluworurati b'effett ta' serra u sustanzi li jnaqqsu l-ożonu.
Huma jappoġġaw il- proposta tal-Kummissjoni biex jitħeġġeġ l-użu ta' alternattivi għall-gassijiet fluworurati b'effett ta' serra u sustanzi li jnaqqsu s-saff tal-ożonu fejn possibbli, jew biex jiġu stabbiliti miżuri biex jitnaqqsu t-tnixxija u l-emissjoni tagħhom matul il-produzzjoni jew l-użu.
F'sessjoni plenarja fit-30 ta' Marzu 2023, il-Parlament adotta l-pożizzjonijiet tiegħu dwar it-tnaqqis tal- emissjonijiet tal-gass fluworinat u s- sustanzi li jnaqqsu l-ożonu , u issa huwa lest li jibda n-negozjati mal-gvernijiet tal-UE.
Tgħallem aktar dwar il- gassijiet b'effett ta' serra li mhumiex C02 u l-impatt tagħhom fuq it-tisħin globali.
It-tnaqqis tal-emissjonijiet ta' gassijiet fluworurati b'effett ta' serra
X'inhuma l-gassijiet fluworinati?
Il-gassijiet fluworurati huma magħmula mill-bniedem, u jinsabu f'apparat komuni bħal refriġeraturi, pompi tal-kundizzjonaturi tal-arja jew tas-sħana, aerosols, solventi, aġenti li jneffħu r-ragħwa.
Dawn jammontaw għal madwar 2.5 % tal-emissjonijiet tal-gassijiet b'effett ta' serra tal-UE.
Għalkemm il-gassijiet F jinsabu f'volumi iżgħar fl-atmosfera mis-CO2, dawn jistgħu jaqbdu aktar enerġija mix-xemx.
L-UE għandha tnaqqas l-emissjonijiet tagħhom biex tilħaq l-għan tagħha tal-2050 li tnaqqas l-emissjonijiet għal żero netti.
Peress li ma jagħmlux ħsara lis-saff tal-ożonu atmosferiku, il-gassijiet F spiss jintużaw bħala sostituti għal sustanzi li jnaqqsu l-ożonu.
X'għamlet s'issa l-UE?
Il-gassijiet F huma koperti mill- Ftehim ta' Pariġi flimkien mas-CO2, il-metan u l-ossidu nitruż kif ukoll skont ftehimiet internazzjonali dwar sustanzi li jnaqqsu l-ożonu.
Biex tikkontrolla l-emissjonijiet mill-gassijiet F, l-UE adottat ir- Regolament dwar il-gassijiet F u d- Direttiva MAC (Sistemi ta’ Kondizzjonament tal-Arja Mobile) .
Kull sena l- Aġenzija Ewropea għall-Ambjent tirrapporta dwar il-produzzjoni, l-importazzjoni, l-esportazzjoni, il-qerda u l
X’jixtieq il-Parlament?
Barra minnhekk, jitnaqqsu aktar il-gassijiet F fl-UE, l-MEPs iridu:
Li jissaħħu r-rekwiżiti l-ġodda proposti mill-Kummissjoni li jipprojbixxu t-tqegħid fis-suq uniku ta’ prodotti li fihom gassijiet F
It-tneħħija gradwali tal-idrofluworokarburi (HFCs) — użati b’mod komuni fil-kundizzjonaturital-arja u r-refriġerazzjoni) imqiegħda fis-suq tal-UE sal-2050.
Monitoraġġ mill-qrib biex jiġi żgurat li t-tnaqqis gradwali tal-HFC ma jipperikolax il-miri tal- użu tal-pompa tas-sħana tar-RePowerEU .
Żieda fl-infurzar għall-prevenzjoni tal-kummerċ illegali u n-nuqqas ta’ konformità.
Il-Kummissjoni tistma li l-proposti tagħha għar-Regolament dwar il-gassijiet F jiffrankaw 310 miljun tunnellata ta’ ekwivalenti ta’ CO2 (tCO2e) sal-2050 — li huwa l-istess bħall-emissjonijiet annwali totali ta’ gassijiet serra ta’ Spanja fl-2019.
It-tneħħija gradwali tal-gassijiet li jnaqqsu l-ożonu
X’inhuma s-sustanzi li jnaqqsu l-ożonu?
Misjuba f’apparat simili bħall-gassijiet F, is-sustanza li tnaqqas l-ożonu hija wkoll sustanzi kimiċi magħmula mill-bniedem.
Meta jilħqu l-atmosfera ta’fuq, dawn is-sustanzi jistgħu jagħmlu ħsara lis-saff tal-ożonu, li jżomm id-dinja minn radjazzjoni solari perikoluża.
X’għamlet s’issa l-UE?
Minħabba l-impatt tagħhom fuq l-ambjent, l-UE qed telimina gradwalment is-sustanzi li jnaqqsu s-saff tal-ożonu f’konformità ma’ ftehim globali mill-1989 magħruf bħala l- Protokoll ta’ Montreal dwar Sustanzi li Jnaqqsu s-Saff tal-Ożonu , u biex jikkonformaw mal- għanijiet klimatiċi tal-UE , u l-Ftehim ta’ Pariġi.
X’jixtieq il-Parlament?
Sabiex jitnaqqsu aktar l-emissjonijiet ta’ sustanzi li jnaqqsu l-ożonu , il-Membri tal-PE jappoġġjaw il-proposta tal-Kummissjoni għal aġġornament tal-leġiżlazzjoni , inkluża projbizzjoni fuq il-produzzjoni, l-użu jew il-kummerċ ta’ sustanzi bħal dawn (ħlief għal każijiet definiti b’mod strett).
Huma jappellaw ukoll għal monitoraġġ aħjar, infurzar imtejjeb u penali aktar stretti biex jiġu evitati attivitajiet illegali.
Skont il-Kummissjoni, il-bidliet proposti fir-regolament dwar is-sustanzi li jnaqqsu l-ożonu jwasslu biex jiġu ffrankati 180 miljun tCO2e oħra sal-2050 — l-istess bħall-emissjonijiet annwali totali ta’ gassijiet serra tan-Netherlands fl-2019.
It-tnaqqis tal-emissjonijiet tal-metan
X’inhu l-metan?
Il-metan iseħħ b’mod naturali fl-atmosfera iżda jiġi ġġenerat ukoll permezz ta’ attivitajiet tal-bniedem, bħall-agrikoltura, l-industrija u l-kombustjoni tal-fjuwils fossili.
Dan kien jirrappreżenta 12 % tal-impatt tal-emissjonijiet ta’ gassijiet serra tal-UE fl-2021.
X’qed tagħmel l-UE?
Il-Parlament adotta riżoluzzjoni dwar proposta tal-UE għal strateġija biex jitnaqqsu l-emissjonijiet tal-metan f ’ Ottubru 2021, fejn talab lill-Kummissjoni tistabbilixxi miri u miżuri vinkolanti għat-tnaqqis tal-metan għas-setturi kollha, permezz tar-Regolament dwar il-Kondiviżjoni tal-Isforzi.
F’Mejju 2023, il-Parlament ivvota dwar il-pożizzjoni tiegħu li jnaqqas l-emissjonijiet tal-metan fis-settur tal-enerġija, qabel in-negozjati mal-Kunsill.
Il-Membri tal-PE iridu:
Mira vinkolanti ta’ tnaqqis għall-2030 għall-emissjonijiet tal-metan tal-UE għas-setturi rilevanti kollha li għandha tiġi proposta sa tmiem l-2025, b’miri nazzjonali ta’ tnaqqis
Obbligi aktar b’saħħithom biex jinkixfu u jissewwew it-tnixxijiet tal-metan
L-enerġija importata mill-faħam, mill-gass u miż-żejt għandha tiġi inkluża mill-2026
Projbizzjoni fuq l-ivventjar u l-ivvampjar tal-metan mill-istazzjonijiet tad-drenaġġ sal-2025 u mix-xaftijiet tal-ventilazzjoni sal-2027, kif ukoll l-obbligu li jiġu stabbiliti pjanijiet ta’ mitigazzjoni għall-mini tal-faħam abbandunati u l-bjar inattivi taż-żejt u tal-gass fossili (li jirrikjedu s-sejba, l-issiġillar u l-monitoraġġ ta’ dawn is-siti).
Aktar dwar gassijiet fluworurati b’effett serra u sustanzi li jnaqqsu l-ożonu
Mistoqsija u tweġiba: Gassijiet fluworurati b’effett ta’ serra [EN]
Mistoqsija u tweġiba: Gassijiet F u sustanzi li jnaqqsu l-ożonu
Sommarju tal-osservatorju leġiżlattiv dwar il-gassijiet F [EN]
Leġiżlazzjoni dwar il-gassijiet F [EN]
Leġiżlazzjoni dwar l-ożonu [EN]
Numru tat-telefown: (+33) 3 881 74 005 (STR)
Id-diskors tal-President tal-Parlament Ewropew Roberta Metsola fid-dibattitu "Din hija l-Ewropa" mal-Kanċillier Ġermaniż Olaf Scholz f'Jum l-Ewropa, id-9 ta' Mejju 2023 F'Jum l-Ewropa — jum ta' simboliżmu, tal-istorja u tal-futur, nilqgħu lill-Bundeskanzler tal-Ġermanja, Olaf Scholz.
"Il-paċi dinjija ma tistax tiġi salvagwardjata mingħajr ma jsiru sforzi kreattivi proporzjonali mal-perikli li jhedduha" — hekk tibda d-Dikjarazzjoni ppreżentata minn Robert Schuman fid-9 ta' Mejju 1950.
Din hija verità anke llum.
Kull sena, f'dan il-jum, niċċelebraw l-Ewropa.
Proġett mingħajr preċedent ta' rikonċiljazzjoni fundamentalment ibbażat fuq is-solidarjetà.
Proġett li jqarreb lin-nies mingħajr ma jipprova jagħmilna l-istess.
Proġett li xegħel fjamma dawl li tgħaddi mill-purtieri tal-ħadid u mill-ħitan tal-konkrit.
Jum l-Ewropa jfakkarna f'dak li hu possibbli meta ningħaqdu flimkien u dwar ir-responsabbiltà li għandna li nibqgħu mixjin 'il quddiem.
Għad-Dikjarazzjoni ta' Schuman, għall-Unjoni Ewropea tagħna, kien hemm bżonn kuraġġ.
Il-bidla tirrikjedi kuraġġ.
L-Unjoni Ewropea mhix perfetta, naf li ħafna jħossu l-frustrazzjonijiet tagħna ma' xi wħud mill-proċessi tagħna.
Iżda l-pilastri fundamentali tat-tama, tal-possibbiltà, tal-libertà, tad-demokrazija u tal-istat tad-dritt, jagħmlu dan il-proġett politiku uniku.
Ma nistgħux nqisu dak li nemmnu fih, u dak li ksibna — u dak li għad irridu niksbu — bħala xi ħaġa akkwistata għal dejjem.
Irridu nibqgħu nevolvu.
Il-progress Ewropew sar possibbli bis-saħħa ta' soluzzjonijiet awdaċi.
U se jkunu meħtieġa aktar soluzzjonijiet awdaċi biex nimxu 'l quddiem.
Naf li nistgħu nserrħu fuq il-Ġermanja għal dan.
Il-pajjiż tiegħek, għażiż Kanċillier, huwa Stat Membru, li juri impenn sod għat-titjib tal-Ewropa.
Allura ppermettili nirringrazzjak għall-appoġġ tal-Ġermanja għall-Ukraina; għall-kontribut tal-Ġermanja għall-bini ta' arkitettura ġdida tas-sigurtà tal-UE; għall-Ġermanja li timbotta teknoloġiji ġodda, għall-Ġermanja li tiddefendi d-drittijiet tal-bniedem, bħad-drittijiet tan-nisa u l-irġiel fl-Iran, u għal ħafna aktar.
Kanċillier inti għidt "Għandna kull raġuni biex inkunu aktar ottimisti dwar il-futur tagħna".
Dan huwa l-ispirtu li għandu jmexxina 'l quddiem.
Nantiċipaw il-bidla, mhux isofruha.
Irridu nsibu dak il-kuraġġ li kien il-bażi tad-Dikjarazzjoni ta' Schuman mill-ġdid.
Irridu ngħinu biex dak d-dawl jibqa' jiddi, u aktar.
Nafu li aħna tant aktar b'saħħitna, meta nkunu flimkien.
U se nħarsu lejn il-Ġermanja — u lejn l-Istati Membri kollha — biex tgħinu fir-riforma u t-tħejjija tal-futur Ewropew tagħna.
L-Unjoni Ewropea hija importanti.
Din il-ħidma jistħoqq li ssir.
Viva l-Ewropa.
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Il-Patt Ekoloġiku huwa t-tweġiba tal-UE għall-kriżi klimatika li għaddejja bħalissa.
Skopri aktar dwar dan il-pjan direzzjonali għal Ewropa newtrali għall-klima.
F'Novembru 2019, il- Parliament iddikjara emerġenza klimatika li tħeġġeġ lill-Kummissjoni Ewropea tadatta l-proposti kollha tagħha f'konformità mal-mira ta' 1.5 °C biex jiġi limitat it-tisħin globali u jiġi żgurat li l-emissjonijiet tal-gassijiet serra jitnaqqsu b'mod sinifikanti.
B'rispons, il-Kummissjoni żvelat il-Patt Ekoloġiku Ewropew , pjan direzzjonali biex l-Ewropa ssir kontinent newtrali għall-klima sal-2050.
Aktar tagħrif dwar ir-reazzjonijiet tal- UE għat-tibdil fil-klima
L-għanijiet u l-benefiċċji tal-Patt Ekoloġiku Ewropew
Il-Parlament adotta l-Liġi tal-UE dwar il-Klima tal-24 ta' Ġunju 2021, li tagħmel legalment vinkolanti mira ta' tnaqqis tal-emissjonijiet ta' 55 % sal-2030 u n- newtralità klimatika sal-2050.
Dan iqarreb lill-UE lejn l-objettiv tagħha ta' emissjonijiet negattivi għal wara l-2050 u jikkonferma t-tmexxija tagħha fil-ġlieda globali kontra t-tibdil fil-klima.
Il-Parlament u l-Kunsill laħqu ftehim proviżorju biex iżidu l-mira tat-tnaqqis tal-emissjonijiet tal-UE għall-2030 minn 40% għal mill-inqas 55%.
Il-Parlament adotta l-Liġi tal-UE dwar il-Klima fl-24 ta' Ġunju 2021.
Il-mira tal-2030 u l-mira tan-newtralità klimatika għall-2050 se jkunu legalment vinkolanti, u se jqarrbu lill-UE lejn l-objettiv tagħha ta' emissjonijiet negattivi għal wara l-2050 u jikkonfermaw it-tmexxija tagħha fil-ġlieda dinjija kontra t-tibdil fil-klima.
Dan għandu jippermetti li l-miri jiġu applikati b'mod aktar faċli għal-leġiżlazzjoni u għandu joħloq benefiċċji bħal arja, ilma u ħamrija aktar nodfa; kont imnaqqas tal-enerġija; djar rinnovati; trasport pubbliku aħjar u aktar stazzjonijiet tal-iċċarġjar għall-karozzi elettroniċi; inqas skart; ikel aktar tajjeb għas-saħħa u saħħa aħjar għall-ġenerazzjonijiet attwali u futuri.
In-negozji se jibbenefikaw ukoll hekk kif jinħolqu opportunitajiet f'oqsma fejn l-Ewropa għandha l-għan li tistabbilixxi standards dinjija.
Huwa mistenni wkoll li jiġu ġġenerati impjiegi, pereżempju fl-enerġija rinnovabbli u fi proċessi u bini effiċjenti fl-użu tal-enerġija.
Skopri dwar il- kontribuzzjonijiet tal-UE għall-miżuri klimatiċi globali fl-iskeda ta' żmien tagħna.
Il-pakkett Lesti għall-mira ta' 55 % biex jintlaħqu l-objettivi tal-Patt Ekoloġiku
It-tnaqqis tal-emissjonijiet mill-industrija, it-trasport u setturi oħra
Fl-ewwel nofs tal-2023, il-Parlament approva l-files li ġejjin:
ir-reviżjoni tal-iskema għall- iskambju ta' kwoti tal-emissjonijiet (EU ETS), biex tinkludi setturi li jniġġsu, bħall-bini u t-trasport bit-triq mill-2027 (fl-ETS II), u t-trasport marittimu.
Ir-riformi se jneħħu gradwalment il-kwoti bla ħlas għall-avjazzjoni sal-2026 u se jippromwovu l-użu ta' fjuwils tal-avjazzjoni sostenibbli
reviżjoni tar- Riżerva tal-Istabbiltà tas-Suq biex jiġi indirizzat l-iżbilanċ strutturali bejn il-provvista u d-domanda għall-kwoti fl-EU ETS
l-implimentazzjoni tal- istrument ta' rilokazzjoni tal-emissjonijiet tal-karbonju li se jpoġġi prezz tal-karbonju fuq prodotti importati minn industriji b'użu intensiv tal-karbonju barra mill-UE biex tiġi miġġielda r-rilokazzjoni lejn pajjiżi b'miri klimatiċi inqas ambizzjużi
kondiviżjoni tal-isforzi bejn il-pajjiżi tal-UE biex jiżdiedu l-miri nazzjonali għat-tnaqqis tal-emissjonijiet — f'setturi mhux koperti mill-ETS, b'mod partikolari l-kostruzzjoni, l-agrikoltura u l-ġestjoni tal-iskart — minn 29 % għal 40 % sal-2030
it-tisħiħ tar-regoli biex tiżdied it-tneħħija tal-karbonju fis-settur tal-użu tal-art, tat-tibdil fl-użu tal-art u tal-forestrija
proposta biex jiġi garantit li karozzi u vannijiet ġodda fl-UE jipproduċu emissjonijiet żero ta'CO2 fl-2035
reviżjoni tal-kwoti tal-emissjonijiet għall-avjazzjoni , biex jiġu inklużi t-titjiriet kollha li jitilqu miż-Żona Ekonomika Ewropea fl-iskema u soluzzjoni potenzjali għat-titjiriet barra mill-UE (magħrufa bħala Corsia)
Il-Membri tal-PE huma mistennija jivvutaw dwar ir-reviżjonijiet finali tal-infrastruttura tal-fjuwil tal-avjazzjoni u tal-fjuwils marittimi u tal- enerġija rinnovabbli fix-xhur li ġejjin.
Aqra aktar dwar il-miżuri attwali tal- UE biex jitnaqqsu l-emissjonijiet u l-gassijiet b'effett ta' serra speċifiċi li mhumiex CO2
Il-ħolqien ta' fondi tal-UE biex jiġu appoġġati l-unitajiet domestiċi fit-tranżizzjoni ekoloġika
Il-Parlament approva l-implimentazzjoni ta' Fond Soċjali għall-Klima, iffinanzjat mill-irkant tal-kwoti tal-ETS, biex tiġi żgurata tranżizzjoni ġusta tal-enerġija billi tingħata għajnuna lill-unitajiet domestiċi vulnerabbli, lin-negozji ż-żgħar u lill-utenti tat-trasport biex jindirizzaw il-faqar enerġetiku u tal-mobbiltà.
Nagħtu spinta lill-ekonomija ċirkolari
Barra minn hekk, f'Marzu 2020 il-Kummissjoni ppreżentat il-Pjan ta' Azzjoni tal-UE għal Ekonomija Ċirkolari , li jinkludi miżuri tul iċ-ċiklu tal-ħajja kollu tal-prodotti li jippromwovu proċessi tal-ekonomija ċirkolari, biex jitrawwem il-konsum sostenibbli u jiġi garantit inqas skart.
il-batteriji u l-vetturi
l-imballaġġ u l-plastik
il-kostruzzjoni u l-binjiet
il-katina tal-ikel
F'Novembru 2022, il-Kummissjoni Ewropea pproponiet regoli ġodda għall-UE kollha dwar l-imballaġġ .
Bħala parti mir-regoli għall-promozzjoni tal-użu mill-ġdid, b'mod partikolari d-drittgħat-tiswija , l-UE qablet dwar ċarġer komuni .
Il-USB Tip-C se jsir iċ-ċarġer komuni għall-biċċa l-kbira tal-apparati elettroniċi fl-UE sa tmiem l-2024.
Il-laptops se jkollhom ikunu mgħammra b'port tat-Tip-C USB sat-28 ta' April 2026.
F'Marzu 2023, il-Kummissjoni ppreżentat proposta ġdida biex tippromwovi t-tiswija u l-użu mill-ġdid tal-oġġetti .
Fi ħdan il-garanzija legali, dan ikun jeħtieġ li l-bejjiegħa jsewwu l-prodotti sakemm ma jkunx irħas li jissostitwuhom.
Lil hinn mill-garanzija, din tipprovdi drittijiet biex it-tiswijiet isiru aktar faċli u irħas.
F'Settembru 2022, il-Parlament approva l-pożizzjoni tiegħu dwar l-implimentazzjoni tal- istrateġija industrijali l-ġdida tal-UE biex tgħin lin-negozji jegħlbu l-kriżi relatata mal-COVID, jallinjaw l-infiq mal-politika u jagħmlu t-tranżizzjoni lejn ekonomija aktar ekoloġika u ċirkolari.
F'Novembru 2021, il-Membri tal-PE appellaw għal strateġija tal-UE aktar komprensiva għall- materja prima kritika (CRMs) biex l-Ewropa ssir inqas dipendenti fuq l-importazzjonijiet ta' materja prima kritika li hija kruċjali għall-industriji strateġiċi tagħha.
F'Marzu 2023, il-Kummissjoni pproponiet att tas-CRMs tal-UE biex tiżgura provvista adegwata u diversifikata għall-ekonomija diġitali tal-Ewropa kif ukoll għat-tranżizzjoni ekoloġika, filwaqt li tipprijoritizza l-użu mill-ġdid u r-riċiklaġġ.
Skopri aktar dwar il-benefiċċji tal-ekonomija ċirkolari u kif il-Parlament jiġġieled it-tniġġis tal-plastik .
Il-ħolqien ta' sistema sostenibbli tal-ikel
Minkejja li l-agrikoltura tal-UE hija l-uniku settur agrikolu ewlieni fid-dinja li naqqas l-emissjonijiet tiegħu ta' gassijiet b'effett ta' serra (b'20% mill-1990), xorta waħda jammonta għal madwar 10% tal-emissjonijiet (li minnhom, 70% joriġinaw mill-annimali).
L-istrateġija "Mill-Għalqa sal-Platt" , ippreżentata mill-Kummissjoni f'Mejju 2020, għandha tiggarantixxi sistema tal-ikel ġusta, tajba għas-saħħa u li ma tagħmilx ħsara lill-ambjent , filwaqt li tiżgura l-għajxien tal-bdiewa.
Tkopri l-katina kollha tal-provvista tal-ikel, minn tnaqqis b'nofs tal-użu tal-pestiċidi u l-bejgħ tal-antimikrobiċi u tnaqqis tal-użu tal-fertilizzanti sa żieda fil-biedja organika .
Il-Parlament laqa' l-istrateġija mill-għalqa sal-platt tal-UE f'riżoluzzjoni adottata f'Ottubru 2021 iżda żied rakkomandazzjonijiet biex din issir saħansitra aktar sostenibbli.
Il-Parlament speċifika li l-pakkett "Lesti għall-mira ta' 55%" għandu jinkludi miri ambizzjużi għall-emissjonijiet mill-agrikoltura u l-użu tal-art relatat.
Il-preservazzjoni tal-bijodiversità
Fl-istess ħin, l-UE għandha l-għan li tindirizza t-telf tal-bijodiversità , inkluż il-potenzjal ta' estinzjoni ta' miljun speċi .
L-Istrateġija tal-UE għall-Bijodiversità għall-2030 , li ġiet żvelata f'Mejju 2020 mill-Kummissjoni, għandha l-għan li tipproteġi n-natura, treġġa' lura d-degradazzjoni tal-ekosistemi u twaqqaf it-telf tal-bijodiversità.
Fit-8 ta' Ġunju, il-Parlament adotta l-pożizzjoni tiegħu dwar l-Istrateġija tal-UE għall-Bijodiversità għall-2030: inreġġgħu n-natura lura f'ħajjitna, u insista li l-implimentazzjoni tagħha tkun konsistenti mal-istrateġiji l-oħra tal-Patt Ekoloġiku Ewropew.
Il-Membri tal-PE jirrikonoxxu wkoll il-kontribut tal-forestrija għall-ħolqien tal-impjiegi fil-komunitajiet rurali u r-rwol li l-UE jista' jkollha fil-protezzjoni u r-restawr tal-foresti tad-dinja.
Skopri l-fatti u ċ-ċifri tat-tibdil fil-klima
Il-finanzjament tat-tranżizzjoni ekoloġika
F'Jannar 2020, il-Kummissjoni ppreżentat il-Pjan ta' Investiment għal Ewropa Sostenibbli , l-istrateġija għall-iffinanzjar tal-Patt Ekoloġiku billi jiġu attirati mill-inqas €1 triljun f'investiment pubbliku u privat tul l-għaxar snin li ġejjin.
Bħala parti mill-pjan ta' investiment, il-Mekkaniżmu għal Tranżizzjoni Ġusta għandu jgħin biex itaffi l-impatt soċjoekonomiku tat-tranżizzjoni fuq il-ħaddiema u l-komunitajiet l-aktar milquta mill-bidla.
F'Mejju 2020, il-Kummissjoni pproponiet faċilità ta' self għas-settur pubbliku biex jiġu appoġġati l-investimenti ekoloġiċi f'reġjuni li jiddependu fuq il-fjuwils fossili, u ġiet approvata mill-Parlament f'Ġunju 2021.
Il-Parlament u l-Kunsill qablu fuq l-introduzzjoni ta' sorsi ġodda ta' dħul biex jiffinanzjaw il-baġit tal-UE u l-pjan ta' rkupru ekonomiku tal-COVID-19 .
Dawn jinkludu dħul mill-Iskema għall-Iskambju ta' Kwoti tal-Emissjonijiet u mekkaniżmu ta' aġġustament tal-karbonju fil-fruntiera li jimponi imposta fuq l-importazzjonijiet ta' ċerti oġġetti.
Biex jiġi mħeġġeġ l-investiment f'attivitajiet ambjentalment sostenibbli u jiġi evitat li kumpaniji li jiddikjaraw b'mod falz li l-prodotti tagħhom ma jagħmlux ħsara lill-ambjent – prattika magħrufa bħala greenwashing – il-Parlament adotta leġiżlazzjoni ġdida dwar l-investimenti sostenibbli f'Ġunju 2020.
F'Novembru 2020, il-Membri tal-PE talbu wkoll għal bidla minn sistema ekonomika mhux sostenibbli għal waħda sostenibbli , bħala element kruċjali biex tiġi żviluppata l-awtonomija strateġika fit-tul tal-UE u biex tiżdied ir-reżiljenza tal-UE.
Skopri kif il-Fond għal Tranżizzjoni Ġusta se jgħin lir-reġjuni tal-UE jagħmlu t-tranżizzjoni lejn ekonomija aktar ekoloġika
Il-Kummissjoni Ewropea: il-paġna ewlenija dwar il-Patt Ekoloġiku
Skeda ta' żmien tal-Kummissjoni Ewropea għall-Patt Ekoloġiku
Il-Patt Ekoloġiku: azzjoni li qed tittieħed
Ara l-proċess leġiżlattiv dwar il-Patt Ekoloġiku
Ara l-intervista fuq Facebook Live ma' Pascal Canfin, il-President tal-Kumitat għall-Ambjent (Mejju 2021)
Mad-daqqa t'għajn: l-adozzjoni tal-liġi dwar il-klima [EN]
Infografika interattiva dwar l-azzjoni klimatika [EN]
Briefing: Pakkett "Lesti għall-mira ta' 55%" (Ġunju 2022) [EN]
Duħħan ġej miċ-ċmieni Aqra x'miżuri qed tieħu l-Unjoni Ewropea biex tilħaq il-miri biex jitnaqqsu l-emissjonijiet tal-karbonju bħala parti mill-pakkett "Lesti għall-mira ta' 55%" fl-2030.
L-għanijiet tal-UE dwar it-tibdil fil-klima u l-Patt Ekoloġiku Ewropew
Biex jiġi indirizzat it-tibdil fil-klima , il-Parlament Ewropew adotta l-Liġi Ewropea dwar il-Klima, li tgħolli l-mira tal-UE li tnaqqas l-emissjonijiet netti ta' gassijiet serra mill-inqas 55 % sal-2030 (mill-40 % attwali) u tagħmel in-newtralità klimatika legalment vinkolanti sal-2050.
Il-Liġi dwar il-Klima hija parti mill- Patt Ekoloġiku Ewropew , il-pjan direzzjonali tal-UE lejn in- newtralità klimatika .
Biex tilħaq l-għan tagħha dwar il-klima, l-Unjoni Ewropea ħarġet b'pakkett ambizzjuż ta' leġiżlazzjoni magħruf bħala Lesti għall-mira ta' 55 % fl-2030.
Dan jinkludi diversi liġijiet riveduti interkonnessi u liġijiet ġodda proposti dwar il-klima u l-enerġija.
Ara l-fatti u ċ-ċifri dwar it-tibdil fil-klima fl-Ewropa.
Is-Sistema tal-UE għan-Negozjar ta' Emissjonijiet (ETS) għandha l-għan li tnaqqas l-emissjonijiet tal-karbonju tal-industrija billi tobbliga lill-kumpaniji jkollhom permess għal kull tunnellata ta' CO2 li jarmu.
Il-kumpaniji jridu jixtruhom permezz ta' rkantijiet.
Hemm xi inċentivi biex tingħata spinta lill-innovazzjoni fis-settur.
L-Iskema Ewropea għall-Iskambju ta' Kwoti tal-Emissjonijiet hija l-ewwel suq ewlieni tal-karbonju fid-dinja u tibqa' l-akbar waħda.
Din tirregola madwar 40 % tal-emissjonijiet totali tal-gassijiet b'effett ta' serra tal-UE u jkopri madwar 10,000 impjant tal-enerġija u tal-manifattura fl-UE.
Biex jallinja l-ETS mal-miri tat-tnaqqis tal-emissjonijiet tal-Patt Ekoloġiku Ewropew, il-Parlament approva aġġornament tal-iskema f'April 2023.
Ir-riformi jinkludu t-tnaqqis tal-emissjonijiet fis-setturi tal-ETS għal 62 % sal-2030, mil-livelli tal-2005.
Skopri aktar dwar kif taħdem is -Sistema tal-UE għall-Iskambju ta' Kwoti tal-Emissjonijiet u kif qed tiġi riformata bħalissa.
It-tnaqqis tal-emissjonijiet mit-trasport fl-Ewropa
Emissjonijiet minn ajruplani u bastimenti
L-avjazzjoni ċivili tammonta għal 13.4 % tal-emissjonijiet totali tas-CO2 mit-trasport tal-UE.
F'April 2023, il-Parlament appoġġa reviżjoni tal-ETS għall-avjazzjoni biex tapplika għat-titjiriet kollha li jitilqu miż-Żona Ekonomika Ewropea — li hija magħmula mill-UE flimkien mal-Iżlanda, il-Liechtenstein u n-Norveġja.
Dawk li jitilqu u jinżlu barra miż-żona bħalissa huma koperti mill- Iskema volontarja ta' Kumpens u Tnaqqis tal-Karbonju għall-Avjazzjoni Internazzjonali (Corsia).
L-UE trid ukoll tneħħi gradwalment l-allokazzjonijiet bla ħlas għall-avjazzjoni sal-2026 u tippromwovi l-użu ta' fjuwils tal-avjazzjoni sostenibbli.
Il-Parlament u l-Kunsill qablu li ż-żejt tat-tisjir użat, il-fjuwil sintetiku jew saħansitra l-idroġenu għandhom gradwalment isiru n-norma għall-fjuwil tal-avjazzjoni.
Huma jridu li l-fornituri jibdew jipprovdu fjuwil sostenibbli mill-2025, u jilħqu 70 % tal-fjuwil tal-avjazzjoni kollu fl-ajruporti tal-UE sal-2050.
It-trasport marittimu se jiġi inkluż ukoll fl-iskema ETS.
Il-Membri tal-PE jridu li s-settur marittimu jnaqqas l-emissjonijiet tal-gassijiet b'effett ta' serra mill-bastimenti bi 2 % mill-2025, 14.5 % mill-2035 u 80 % mill-2050 meta mqabbel mal-livelli tal-2020.
It-tnaqqis għandu japplika għal bastimenti b'tunnellaġġ gross ta' 5000, li jammontaw għal 90 % tal-emissjonijiet tas-CO2.
Aktar dwar il- miżuri tal-UE biex jitnaqqsu l-emissjonijiet mill-ajruplani u l-vapuri.
Emissjonijiet fit-toroq mill-karozzi
Il-karozzi u l-vannijiet jipproduċu 15 % tal-emissjonijiet tas-CO2 tal-UE.
Il-Parlament appoġġa l-proposta tal-Kummissjoni ta' emissjonijiet żero tas-CO2 għall-karozzi u l-vannijiet sal-2035 b'miri intermedji ta' tnaqqis tal-emissjonijiet għall-2030 ta' 55 % għall-karozzi u 50 % għall-vannijiet.
Tgħallem aktar dwar il-miri l-ġodda tas-CO2 għall-karozzi .
Biex jintlaħqu dawn il-miri, il-karozzi l-ġodda kollha li jidħlu fis-suq tal-UE mill-2035 għandhom ikunu emissjonijiet żero tas-CO2.
Dawn ir-regoli ma jaffettwawx il-karozzi eżistenti.
Aqra aktar dwar il-projbizzjoni tal-UE fuq il-bejgħ ta' karozzi ġodda tal-petrol u tad-diżil .
Il-bidla għal vetturi b'emissjonijiet żero għandha timxi id f'id ma' infrastruttura komprensiva għall-fjuwils sostenibbli.
L-Membri tal-PE iridu żoni ta' ċċarġjar tal-elettriku għall-karozzi mill-inqas darba kull 60 kilometru tul it-toroq ewlenin tal-UE sal-2026 u stazzjonijiet tar-riforniment tal- idroġenu kull 100 kilometru sal-2028.
Aqra aktar dwar kif l-UE trid iżżid l-użu ta' fjuwils sostenibbli .
Mill-2027 se tinħoloq sistema separata għall-iskambju ta' kwoti tal-emissjonijiet (ETS II) għall-bini u t-trasport bit-triq.
It-tnaqqis tal-emissjonijiet mis-settur tal-enerġija
Il-kombustjoni tal-fjuwil hija responsabbli għal aktar minn tliet kwarti tal-emissjonijiet tal-gassijiet b’effett ta’ serra tal-UE .
It-tnaqqis fil-konsum tal-enerġija u l-iżvilupp ta’ sorsi ta’ enerġija aktar nodfa huma kruċjali biex jintlaħqu l-miri klimatiċi tal-UE u titnaqqas id-dipendenza tagħha fuq l-importazzjonijiet minn pajjiżi mhux tal-UE.
Konsum inqas ta’ enerġija
Biex jitrażżan il-konsum tal-enerġija, f’Settembru 2022 il-Parlament appoġġa l-għanijiet ta’ tnaqqis ta’ mill-inqas 40 % fil-konsum finali tal-enerġija sal-2030 (bħall-konsum tal-elettriku mill-unitajiet domestiċi) u ta’ 42.5 % fil-konsum tal-enerġija primarja (id-domanda totali għall-enerġija f’pajjiż, bħall-fjuwil maħruq biex jiġi prodott l-elettriku).
F’Marzu 2023, in-negozjaturi tal-Parlament u tal-Kunsill qablu dwar regoli ġodda biex tingħata spinta lill-iffrankar tal-enerġija.
L-Istati Membri għandhom kollettivament jiżguraw tnaqqis fil-konsum tal-enerġija ta’ mill-inqas 11.7 % fil-livell tal-UE sal-2030 (meta mqabbel mal-projezzjonijiet tal-2020 tal-konsum tal-enerġija fl-2030).
Għandu jkun hemm ukoll iffrankar annwali tal-enerġija ta’ 1.5 % (bħala medja) mill-pajjiżi sal-aħħar tal-2025.
Il-Parlament huwa mistenni japprova dan il-ftehim matul is-sajf, qabel ma l-Kunsill japprova u l-leġiżlazzjoni tidħol fis-seħħ.
Illum it-tisħin u t-tkessiħ tal-bini jammontaw għal 40 % tal-enerġija kollha kkunsmata fl-UE.
Il-Parlament qed jaħdem fuq regoli għar-rendiment tal- bini fl-użu tal-enerġija bil-għan li jintlaħaq stokk tal-bini b’emissjonijiet żero sal-2050.
Ir-regoli jinkludu:
strateġiji ta’ rinnovazzjoni
ir-rekwiżit għall-bini l-ġdid kollu fl-UE li jipproduċi emissjonijiet żero mill-2030
l-installazzjoni ta’ pannelli solari f’ bini ġdid
Aqra aktar dwar il -pjan tal-UE biex tnaqqas il-konsum tal-enerġija tagħha.
Żieda fl-enerġija rinnovabbli
L-iżvilupp ta’ sorsi ta’ enerġija nadifa bħala alternattivi għall-fjuwils fossili se jgħin ukoll lill-UE biex tnaqqas l-emissjonijiet.
Bħalissa, aktar minn 20 % tal-enerġija kkunsmata fl-UE ġejja minn sorsi rinnovabbli.
F’Diċembru 2022, il-Membri tal-PE talbu li l-permessi għall-impjanti tal-enerġija rinnovabbli jinħarġu aktar malajr, inkluż għall-pannelli solari u l-imtieħen tar-riħ.
Il-Membri tal-PE qed ifittxu li jagħtu spinta lill-idroġenu rinnovabbli u s-sorsi rinnovabbli lil hinn mill-kosta lil hinn mir-riħ, bħall-enerġija mill-mewġ.
Il-finanzjament tal-UE għal proġetti tal-infrastruttura tal-gass naturali qed jiġi eliminat gradwalment u l-flus qed jiġu ridirezzjonati lejn l-infrastrutturi tal-idroġenu u tal-enerġija rinnovabbli lil hinn mill-kosta.
F’Marzu 2023, il-Parlament u l-Kunsill laħqu ftehim biex tingħata spinta lill-użu tal-enerġija rinnovabbli, f’konformità mal-Patt Ekoloġiku u l-isforzi biex titnaqqas id-dipendenza fuq l-enerġija Russa.
Huma qablu li jżidu s-sehem tal-enerġija rinnovabbli fil-konsum finali tal-enerġija tal-UE għal 42.5 % sal-2030, filwaqt li l-pajjiżi tal-UE għandhom jimmiraw għal 45 %.
Skopri aktar dwar kif l-UE qed tagħti spinta lill-enerġija rinnovabbli .
L-ipprezzar tal-karbonju fuq l-oġġetti importati
Mekkaniżmu ta’ aġġustament tal-karbonju fil-fruntiera jħeġġeġ lill-kumpaniji fl-UE u lil hinn minnha biex jiddekarbonizzaw, billi jqiegħdu prezz tal-karbonju fuq l-importazzjonijiet ta’ ċerti prodotti jekk jiġu minn pajjiżi b’leġiżlazzjoni dwar il-klima inqas ambizzjuża.
Hija maħsuba biex tevita r-rilokazzjoni tal-emissjonijiet tal-karbonju, li huwa meta l-industriji jċaqilqu l-produzzjoni lejn pajjiżi b’regoli inqas stretti dwar l-emissjonijiet tal-gassijiet b’effett ta’ serra.
Bħala parti mill-pakkett Fit for 55, l-UE se toħloq Mekkaniżmu ta’ Aġġustament tal-Karbonju fil-Fruntiera (CBAM) li japplika imposta tal-karbonju fuq l-importazzjonijiet ta’ ċerti oġġetti minn barra l-UE.
Din se tkopri oġġetti minn industriji intensivi fl-enerġija bħall-ħadid, l-azzar, is-siment, l-aluminju, il-fertilizzanti u l-idroġenu.
L-importaturi se jkollhom iħallsu kwalunkwe differenza bejn il-prezz tal-karbonju mħallas fil-pajjiż tal-produzzjoni u l-prezz tal-kwoti tal-karbonju skont l-Iskema tal-UE għan-Negozjar ta’ Emissjonijiet.
Is-CBAM se jiddaħħal gradwalment mill-2026 sal-2034 bl-istess veloċità li biha l-kwoti bla ħlas fl-EU ETS qed jitneħħew gradwalment.
Il- Parlament adotta r-regoli f’April 2023.
Aqra aktar dwar il- prevenzjoni tar-rilokazzjoni tal-emissjonijiet tal-karbonju .
Is-setturi li mhumiex koperti mis-Sistema għall-Iskambju ta’ Kwoti tal-Emissjonijiet attwali — bħat-trasport, l-agrikoltura, il-bini u l-ġestjoni tal-iskart — għadhom jammontaw għal madwar 60 % tal-emissjonijiet globali tal-UE .
Il-Kummissjoni pproponiet li l-emissjonijiet minn dawn is-setturi għandhom jitnaqqsu b’40 % sal-2030 meta mqabbla mal-2005.
Dan se jsir permezz ta’ miri nazzjonali maqbula dwar l-emissjonijiet fir-regolament dwar il-kondiviżjoni tal-isforzi.
Il-miri nazzjonali tal-emissjonijiet huma kkalkulati abbażi tal-prodott domestiku gross per capita tal-pajjiżi.
Il-pajjiżi tal-UE bi dħul aktar baxx se jingħataw appoġġ.
F’Marzu 2023, il-Parlament ivvota biex jgħolli l-limitu għat-tnaqqis tal-gassijiet serra sal-2030 minn 30 % għal 40 % meta mqabbel mal-livelli tal-2005.
Aqra aktar dwar il- miri għat-tnaqqis tal-emissjonijiet għal kull pajjiż tal-UE.
L-użu tal-foresti biex jinqabdu l-emissjonijiet
Il-foresti huma bjar tal-karbonju naturali, li jfisser li jaqbdu aktar karbonju mill-atmosfera milli jirrilaxxaw.
Il-foresti tal-UE jassorbu l-ekwivalenti ta’ kważi 7 % tal-emissjonijiet totali tal-gassijiet b’effett ta’ serra tal-UE kull sena.
L-UE trid tuża din is-setgħa biex tiġġieled it-tibdil fil-klima.
F’Marzu 2023, il-Parlament u l-Kunsill approvaw regoli ġodda li jirregolaw is-settur tal-użu tal-art, it-tibdil fl-użu tal-art u l-forestrija , li jżidu l-bjar tal-karbonju tal-UE 15 % sal-2030.
Aqra aktar dwar kif l-UE trid tiżviluppa bjar tal-karbonju .
Id-deforestazzjoni u d-degradazzjoni tal-foresti għandhom impatt fuq l-objettivi ambjentali tal-UE bħall-ġlieda kontra t-tibdil fil-klima u t-telf tal-bijodiversità, iżda wkoll fuq id-drittijiet tal-bniedem, il-paċi u s-sigurtà.
Huwa għalhekk li l-UE tistinka biex tiġġieled kontra t-telf globali tal-foresti.
F’April 2023, il-Parlament approva regoli ġodda li jobbligaw lill-kumpaniji jivverifikaw li l-prodotti mibjugħa fis-suq Ewropew ma kkontribwewx għad-deforestazzjoni jew għad-degradazzjoni tal-foresti kullimkien fid-dinja.
Aqra aktar dwar il-kawżi tad-deforestazzjoni u kif l-UE qed tindirizzaha .
It-tnaqqis tal-gassijiet b’effett ta’ serra lil hinn mis-CO2
Biex jittaffa t-tisħin globali, l-UE qed tagħmel ukoll sforzi biex tirregola gassijiet b’effett ta’ serra oħra li jsaħħnu d-Dinja, bħall-metan, il-gassijiet fluworinati u s-sustanzi li jnaqqsu l-ożonu .
Għalkemm huma preżenti f’volumi iżgħar mis-CO2 fl-atmosfera, jista’ jkollhom effett sinifikanti ta’ tisħin u huma koperti mill-Ftehim ta’ Pariġi.
Ara l-politiki tal-UE biex jitnaqqsu l-gassijiet b’effett ta’ serra li mhumiex CO2.
It-tibdil fil-klima fl-Ewropa: fatti u ċifri
©AFP/INTERPRESS Il-Parlament irid imposta ambizzjuża fuq il-karbonju fuq prodotti importati biex iwaqqaf lill-kumpaniji milli jiċċaqalqu barra mill-UE biex jevitaw l-istandards tal-emissjonijiet.
Hekk kif l-industrija Ewropea qed tbati biex tirkupra mill-kriżi tal-COVID-19 u l-impatt tal-gwerra fl-Ukrajna, l-UE qed tipprova tonora l-impenji klimatiċi tagħha, filwaqt li żżomm l-impjiegi u l-ktajjen tal-produzzjoni f'pajjiżhom.
Madwar 27 % tal-emissjonijiet globali tas-CO2 mill-kombustjoni tal-fjuwil ġejjin minn prodotti nnegozjati internazzjonalment u l-emissjonijiet mill-importazzjonijiet tal-UE żdiedu, u b'hekk idgħajfu l-isforzi klimatiċi tagħha.
Skopri kif il-pjan ta' rkupru tal-UE jagħti prijorità lill-ħolqien ta' Ewropa sostenibbli u newtrali għall-klima
Ir-rilokazzjoni tal-emissjonijiet tal-karbonju hija ċ-ċaqliq tal-industriji li jarmu l-gassijiet b'effett ta' serra barra mill-UE biex jiġu evitati standards aktar stretti.
Kif tista' l-UE tipprevjeni r-rilokazzjoni tal-emissjonijiet tal-karbonju?
L-isforzi tal-UE biex tnaqqas l-impronta tal-karbonju tagħha skont il- Patt Ekoloġiku Ewropew u ssir reżiljenti b'mod sostenibbli u newtrali għall-klima sal-2050 , jistgħu jiġu mminati minn pajjiżi inqas ambizzjużi għall-klima.
Biex dan jittaffa, il-Kummissjoni Ewropea pproponiet Mekkaniżmu ta' Aġġustament tal-Karbonju fil-Fruntiera (CBAM) f'Lulju 2021, li japplika imposta tal-karbonju fuq l-importazzjonijiet ta' ċerti oġġetti minn barra l-UE.
Dan il-mekkaniżmu huwa wkoll parti minn serje ta' liġijiet li qed jiġu aġġustati skont il- pakkett "lesti għall-mira ta' 55 %" fl-2030 biex titwettaq il-Liġi Ewropea dwar il-Klima, permezz ta' tnaqqis fl-emissjonijiet ta' gassijiet serra ta' mill-inqas 55 % sal-2030 meta mqabbla mal-livelli tal-1990.
Skopri aktar dwar il- politika tal-UE biex jitnaqqsu l-emissjonijiet tal-karbonju .
Kif se taħdem imposta Ewropea fuq il-karbonju?
Jekk il-prodotti jiġu minn pajjiżi b'regoli inqas ambizzjużi mill-UE, tiġi applikata l-imposta, filwaqt li jiġi żgurat li l-importazzjonijiet ma jkunux irħas mill-prodott ekwivalenti tal-UE.
Minħabba r-riskju li setturi li jniġġsu aktar jirrilokaw il-produzzjoni lejn pajjiżi b'restrizzjonijiet aktar laxki ta' emissjonijiet ta' gassijiet serra, l-ipprezzar tal-karbonju huwa meqjus bħala komplement essenzjali għas-sistema eżistenti tal-UE għall-kwoti tal-karbonju, l-iskema tal-UE għall-iskambju ta' kwoti tal-emissjonijiet (ETS).
Miżuri eżistenti għall-ipprezzar tal-karbonju fl-UE: l-ETS
Skont is-sistema attwali għall-iskambju ta' kwoti tal-emissjonijiet (ETS), li tipprovdi inċentivi finanzjarji biex jitnaqqsu l-emissjonijiet, l-impjanti tal-enerġija u l-industriji jeħtieġ li jkollhom permess għal kull tunnellata ta' CO2 li jipproduċu.
Il-prezz ta' dawk il-permessi huwa xprunat mid-domanda u l-provvista.
Minħabba l-aħħar kriżi ekonomika, id-domanda għall-permessi kif ukoll il-prezz tagħhom kienu waqgħu, u b'hekk il-kumpaniji kienu skoraġġuti milli jinvestu f'teknoloġiji ekoloġiċi.
Sabiex issolvi din il-kwistjoni, l-UE qed tirriforma l-ETS — kif previst taħt il-pakkett "lesti għall-mira ta' 55 %".
Regoli dwar il-Mekkaniżmu ta' Aġġustament tal-Karbonju fil-Fruntiera
Wara ftehim proviżorju mal-pajjiżi tal-UE f'Diċembru 2022, il- Parlament adotta r-regoli għall-Mekkaniżmu ta' Aġġustament tal-Karbonju fil-Fruntiera f'April 2023.
Din se tkopri oġġetti minn industriji intensivi fl-enerġija bħall-ħadid, l-azzar, is-siment, l-aluminju, il-fertilizzanti u l-idroġenu.
Is-CBAM għandu inizjalment japplika għal emissjonijiet diretti — gassijiet b'effett ta' serra emessi miż-żmien tal-produzzjoni tal-merkanzija sal-importazzjoni ta’ dik il-merkanzija fl-UE.
Iżda, fil-futur, se tapplika wkoll għall-emissjonijiet indiretti — li jirriżultaw mill-ġenerazzjoni tal-elettriku użat għall-produzzjoni tal-prodotti koperti mil-leġiżlazzjoni.
Min se jħallas l-imposta?
L-importaturi se jkollhom iħallsu kwalunkwe differenza bejn il-prezz tal-karbonju mħallas fil-pajjiż tal-produzzjoni u l-prezz tal-kwoti tal-karbonju tal-EU ETS.
Kull tliet xhur se jkollhom jirrappurtaw l-emissjonijiet diretti u indiretti minn oġġetti importati matul it-trimestru preċedenti kif ukoll kwalunkwe prezz tal-karbonju mħallas barra mill-pajjiż.
Meta se tapplika l-imposta l-ġdida fuq il-karbonju?
It-tul tal-perjodu ta’ tranżizzjoni u l-introduzzjoni sħiħa tas-CBAM se jkunu marbuta mat-tneħħija gradwali tal-kwoti bla ħlas taħt l-ETS u b’hekk se jiġu introdotti gradwalment bejn l-2026 u l-2034.
Għal xiex se jintużaw il-flus miġbura permezz tal-imposta tal-karbonju tal-UE?
Il-Membri tal-PE appoġġaw il-proposta tal-Kummissjoni li jintuża d-dħul iġġenerat bħala riżorsi proprji ġodda għall- baġit tal-UE .
Barra minn hekk, tal-inqas l-ekwivalenti fil-valur finanzjarju għandu jiġi dirett lejn il-pajjiżi l-anqas żviluppati biex jgħin fid-dekarbonizzazzjoni tal-industriji tal-manifattura tagħhom.
Aktar dwar l-azzjoni tal-UE biex jittaffa t-tibdil fil-klima:
Il-ħolqien ta’ regolament tal-UE dwar prodotti importati mingħajr deforestazzjoni
Kif l-UE tnaqqas il-gassijiet serra lil hinn mis-CO2
Kif l-UE qed tagħti spinta lill-enerġija rinnovabbli
Spjegazzjoni tal-projbizzjoni tal-UE fuq il-bejgħ ta' karozzi ġodda li jaħdmu bil-petrol u bid-diżil mill-2035
Tgħallem aktar dwar it-tnaqqis tal-emissjonijiet
Ara l-progress leġiżlattiv
Studju: l-ipprezzar tal-emissjonijiet tal-karbonju [EN]
Bank Dinji: prezzijiet tal-karbonju [EN]
File ta’ proċedura [EN]
Test adottat fil-plenarja (April 2023)
Studju: Mekkaniżmu ta’ aġġustament tal-karbonju fil-fruntiera tal-UE: Implikazzjonijiet għall-klima u l-kompetittività (Marzu 2023) [EN]
Daqqat’għajn daqqa t’għajn: Mekkaniżmu ta’ aġġustament tal-karbonju fil-fruntiera tal-UE (April 2023) [EN]
It-tnaqqis tal-emissjonijiet mill-ajruplani u l-vapuri: Spjegazzjoni tal-azzjonijiet tal-UE L-emissjonijiet mill-ajruplani u l-bastimenti qed jiżdiedu, filwaqt li l-UE trid tilħaq in-newtralità tal-karbonju sal-2050.
Aqra dwar il-miżuri tal-UE biex tnaqqas l-emissjonijiet tagħhom.
Minkejja li jammontaw biss għal madwar 8 % tal-emissjonijiet totali tal-UE, l-emissjonijiet mill-avjazzjoni u t-tbaħħir qed jiżdiedu .
Fi sforz biex tnaqqas l-emissjonijiet totali tal-UE b'55 % sal-2030 u biex tilħaq iż-żero nett sal-2050, l-UE għandha pjanijiet ambizzjużi biex tiġġieled t-tibdil fil-klima.
Il-pakkett leġiżlattiv imsejjaħ Lesti għall-Miri ta' 55 % għandu l-għan li jikseb l-għanijiet tal-Patt Ekonomiku tal-UE , inkluż proposti biex jitnaqqsu l-emissjonijiet miż-żewġ setturi.
Aqra aktar dwar il-miri u l-miżuri tal-UE biex jitnaqqsu l-emissjonijiet
It-titjib tal-iskambju tal-emissjonijiet għall-avjazzjoni
Sistema ta' skambju tal-emissjonijiet
L-UE ħadet passi biex tnaqqas l-emissjonijiet tal-avjazzjoni permezz tas- Sistema ta' Skambju tal-Emissjonijiet (ETS).
Tapplika l-hekk imsejħa regoli ta' limitu u kummerċ għas-settur tal-avjazzjoni fejn il-kumpaniji tal-ajru huma meħtieġa jċedu l-kwoti tal-emissjonijiet biex ikopru l-emissjonijiet tagħhom.
Madankollu, biex jiġi evitat li l-kumpaniji tal-UE jitpoġġew fi żvantaġġ, is-Sistema tal-Iskambju tal-Emissjonijiet bħalissa tapplika biss għal titjiriet fiż-Żona Ekonomika Ewropea - li tkopri l-pajjiżi kollha tal-UE kif ukoll l-Iżlanda, il-Lichtenstein u n-Norveġja - u l-biċċa l-kbira tal-kwoti jitqassmu lill-kumpaniji tal-ajru b'xejn.
Fit-8 ta' Ġunju 2022, il-Parlament ivvota favur reviżjoni tas-Sistema ta' skambju tal-emissjonijiet għall-avjazzjoni .
Sabiex jiġi allinjat it-tnaqqis tal-emissjonijiet tal-gassijiet serra fis-settur tal-avjazzjoni mal-Ftehim ta' Pariġi, il-membri tal-PE jitolbu li s-Sistema ta' Skambju tal-Emissjonijiet tapplika għat-titjiriet kollha li jitilqu miż-Żona Ekonomika Ewropea, inklużi t-titjiriet li jinżlu barra ż-żona.
Parlament irid ineħħi gradwalment l-allokazzjonijiet bla ħlas għall-avjazzjoni sal-2026 u jippromwovi l-użu ta' fjuwils tal-avjazzjoni sostenibbli bħall-(bħall-ammonijaka ekoloġika) u bijofjuwils avvanzati.
Id-dħul iġġenerat mill-irkant ta' 5 miljun kwota għall-avjazzjoni se jintuża biex jappoġġa l-innovazzjoni u t-teknoloġiji l-ġodda permezz tal- Fond għall-Innovazzjoni.
F'April 2023, il-Parlament adotta l-proposta riveduta miftiehma mal-pajjiżi tal- UE f'Diċembru 2022.
Fjuwils sostenibbli għall-ajruplani
Minbarra li approvaw il-bidliet fis-Sistema għall-Iskambju ta' Kwoti tal-Emissjonijiet, il- Parlament u l-Kunsill laħqu ftehim dwar l-inizjattiva tal-UE dwar l-avjazzjoni tal-fjuwil f'April 2023.
Dan huwa parti mill-pakkett dwar il-klima li għandu l-għan li jagħmel il-fjuwils użati fl-ajruplani tal-UE aktar ekoloġiċi.
Il-fornituri tal-fjuwil se jkollhom jiżguraw li l-ajruporti tal-UE jirċievu sehem minimu ta' fjuwils tal-avjazzjoni sostenibbli: 2 % mill-2025; 34 % sal-2040 u 70 % sal-2050.
L-idroġenu rinovabbli se jkun parti mit-taħlita sostenibbli tal-fjuwil u l-ajruporti tal-UE se jkollhom bżonn jgħinu lill-operaturi tal-inġenji tal-ajru jiksbu aċċess għal fjuwils tal-avjazzjoni sostenibbli, inkluż bl-infrastruttura għar-riforniment tal-idroġenu u l-iċċarġjar elettriku.
Żejt tat-tisjir użat, fjuwil sintetiku jew saħansitra idroġenu għandu gradwalment isir in-norma bħala fjuwil tal-avjazzjoni.
Barra minn hekk, il-Membri tal-PE żguraw sistema ta' tikkettar tal-UE dwar il-prestazzjoni ambjentali tal-inġenji tat-titjiriet kummerċjali mill-2025.
Is-sejbien ta' soluzzjonijiet għal titjiriet barra mill-Ewropa
Biex tkopri titjiriet li jitilqu jew jaslu barra miż-Żona Ekonomika Ewropea (ŻEE), l-UE qed taħdem mal- Organizzazzjoni tal-Avjazzjoni Ċivili Internazzjonali biex timplimenta miżura globali bbażata fuq is-suq, magħrufa bħala CORSIA (Skema ta' Kumpens u Tnaqqis tal-Karbonju għall-Avjazzjoni Internazzjonali) , fejn il-linji tal-ajru jistgħu jikkumpensaw l-emissjonijiet tagħhom billi jinvestu fi proġetti ekoloġiċi, pereżempju billi jħawlu siġar.
CORSIA, li tinsab f'fażi pilota volontarja sa tmiem l-2023 u se tgħaddi mill-ewwel fażi tagħha mill-2024, hija komplementari għall-ETS biex jiġu evitati linji tal-ajru b'iċċarġjar doppju għall-emissjonijiet tal-karbonju tagħhom.
Jekk ma jsirx biżżejjed progress sa Lulju 2026, il-Kummissjoni tkun meħtieġa tipproponi l-inklużjoni tal-emissjonijiet ta' titjiriet barra miż-ŻEE fil-kamp ta' applikazzjoni tal-EU ETS.
It-titjiriet lejn pajjiżi mhux tal-UE li mhumiex qed japplikaw CORSIA se jaqgħu taħt il-kamp ta' applikazzjoni tal-ETS mill-2027.
It-tnaqqis tal-emissjonijiet mit-trasport marittimu
Bastimenti fis-Sistema ta' skambju tal-emissjonijiet
Fis-16 ta' Settembru 2020, il-membri tal-PE vvutaw favur l-inklużjoni tat-trasport marittimu fis-Sistema tal-Iskambju tal-Emissjonijiet tal-UE mill-2022 u li jiġu stabbiliti rekwiżiti vinkolanti għall-kumpaniji tat-tbaħħir biex inaqqsu l-emissjonijiet tas-CO2 tagħhom b'mill-inqas 40% sal-2030.
Skont il-membri tal-PE, il-proposta oriġinali tal-Kummissjoni biex tirrevedi r-regoli tal-UE dwar il-monitoraġġ tal-emissjonijiet tas-CO2 u l-konsum tal-fjuwil minn vapuri kbar sabiex iġġibhom konformi mar-regoli globali ma kinitx ambizzjuża biżżejjed meta tiġi meqjusa l-ħtieġa urġenti li s-setturi kollha tal-ekonomija jiġu dekarbonizzati.
Fis-27 ta' April 2021, il-Parlament tenna l-ħtieġa għal tnaqqis sostanzjali fl-emissjonijiet mill-industrija tat-tbaħħir u l-inklużjoni tagħha fis-Sistema ta' Skambju tal-Emissjonijiet tal-UE.
Saħaq ukoll l-importanza li jiġi vvalutat l-impatt fuq il-kompetittività, l-impjiegi u qajjem ir-riskju potenzjali tar- rilokazzjoni tal-karbonju .
Il-Parlament irid li l-miżuri li ġejjin jgħinu lis-settur marittimu jsir aktar nadif u aktar effiċjenti fit-tranżizzjoni lejn Ewropa newtrali għall-klima:
It-tneħħija gradwali taż-żjut karburanti tqal b'kumpens permezz ta' eżenzjonijiet mit-taxxa fuq fjuwils alternattivi
Id-dekarbonizzazzjoni, id-diġitalizzazzjoni u l-awtomatizzazzjoni tal-portijiet Ewropej
Aċċess regolat għall-portijiet tal-UE għall-aktar bastimenti li jniġġsu
Titjib tekniku bħall-ottimizzazzjoni tal-veloċità tal-bastimenti, innovazzjoni fl-idrodinamika, sistemi ġodda ta' propulsjoni
Bħala parti mill-pakkett leġiżlattiv Fit for 55, f'Lulju 2021 il-Kummissjoni pproponiet aġġornament tas-Sistema għall-Iskambju ta' Kwoti tal-Emissjonijiet, inkluża estensjoni biex tkopri t-trasport marittimu, kif mitlub mill-Parlament.
Fit-22 ta' Ġunju 2022, il -Parlament appoġġja l-proposta .
F'Diċembru 2022, il-Parlament u l-Kunsill laħqu ftehim proviżorju dwar l-inklużjoni tagħha fl-ETS , li ġie approvat mill-Parlament matul is-sessjoni plenarja tiegħu ta' April 2023.
Fjuwils sostenibbli għall-bastimenti
Il-Parlament adotta l-pożizzjoni tiegħu dwar aġġornament tar-regoli dwar l-użu ta' fjuwils rinnovabbli u b'livell baxx ta' emissjonijiet tal-karbonju fit-trasport marittimu f'Ottubru 2022.
F’Marzu 2023, il-Kunsill u l-Parlament Ewropew laħqu ftehim proviżorju dwar il-proposta marittima FuelEU.
L-ammont ta’ emissjonijiet ta’ gassijiet b’effett ta’ serra rilaxxati mill-enerġija użata mill-bastimenti jeħtieġ li jitnaqqas bi 2 % mill-2025, 14.5 % mill-2035 u 80 % mill-2050 meta mqabbla mal-livelli tal-2020.
It-tnaqqis għandu japplika għall-bastimenti b’tunnellaġġ gross ta’ 5000, li jammontaw għal 90 % tal-emissjonijiet tas-CO2, għall-enerġija kollha użata abbord fil-portijiet tal-UE jew bejniethom, u għal 50 % tal-enerġija użata għall-ivvjaġġar meta l-port tat-tluq jew tal-wasla jkun barra mill-UE jew fir-reġjuni ultraperiferiċi tagħha.
Il-ftehim jagħti wkoll aktar krediti, bħala inċentiv, fil-forma ta’ kumpens għall-emissjonijiet lis-sidien tal-bastimenti li jużaw fjuwils rinnovabbli ta’ oriġini mhux bijoloġika (RFNBO) mill-2025 sal-2034.
Aktar dwar it-tnaqqis tal-emissjonijiet mit-trasport
Kif jista’ jiżdied l-użu ta’ fjuwils alternattivi għall-karozzi
Emissjonijiet ta’ CO2 mill-karozzi: fatti u ċifri (infografika)
It-tnaqqis tal-emissjonijiet tal-karozzi: spjegazzjoni tal-miri l-ġodda tas-CO2 għall-karozzi u l-vannijiet
Projbizzjoni tal-UE fuq il-bejgħ ta’ karozzi ġodda tal-petrol u tad-diżil mill-2035
Aktar informazzjoni dwar il-fjuwils u l-emissjonijiet tal-avjazzjoni sostenibbli
Briefing: Inizjattiva tal-Avjazzjoni ReFuelEU [EN]
Filmat: Inizjattiva tal-Avjazzjoni ReFuelEU [EN]
Briefing: Reviżjoni tal-EU ETS għall-avjazzjoni [EN]
Aktar informazzjoni dwar il-karburanti marittimi sostenibbli
Briefing: Karburanti marittimi sostenibbli [EN]
Podcast: Fjuwils marittimi sostenibbli — il-pakkett "Lesti għall-Mira ta’ 55 %": il-proposta Marittima FuelEU [EN]
Photo by Ezra Comeau-Jeffrey on Unsplash Il-ġlieda kontra t-tibdil fil-klima hija prijorità għall-Parlament Ewropew.
Mitigazzjoni għat-tisħin globali: kwistjoni ta' żieda ta' 2°C
It-temperaturi globali medji żdiedu b'mod sinifikanti mir-rivoluzzjoni industrijali u l-aħħar għaxar snin (2011–2020) kienu l-aktar għaxar snin sħan .
Mill-20 sena l-aktar sħan, 19 seħħew mis-sena 2000 'l hawn.
Id-data mis- Servizz dwar it-Tibdil fil-Klima ta' Copernicus turi li l-2022 kienet l-aktar sajf sħun u t-tieni l-aktar sena sħuna rreġistrata .
Il-maġġoranza tal-evidenza tindika li dan huwa dovut għaż-żieda fl-emissjonijiet tal-gassijiet serra (GHG) prodotti mill-attività tal-bniedem.
It-temperatura globali medja llum hija bejn 0.95 u 1.20 °C ogħla milli fl-aħħar tas-seklu 19.
Ix-xjentisti jqisu żieda ta' 2°C meta mqabbla mal-livelli preindustrijali bħala limitu b'konsegwenzi perikolużi u katastrofiċi għall-klima u l-ambjent.
Din hija r-raġuni għaliex il-komunità internazzjonali taqbel li t-tisħin globali jeħtieġ li jibqa' ferm taħt żieda ta' 2°C.
Għaliex l-azzjoni klimatika tal-UE hija importanti?
It-tibdil fil-klima għandu impatt fuq l-Ewropa
It-tibdil fil-klima diġà qed jaffettwa lill-Ewropa f'diversi forom, skont ir-reġjun.
Dan jista' jwassal għal telf tal-bijodiversità, nirien fil-foresti, tnaqqis fir-rendiment tal-għelejjel u temperaturi ogħla.
L-UE hija emittent kbir ta' gassijiet b'effett ta' serra
L-UE kienet ir-raba' l- akbar emittent ta' gassijiet serra fid-dinja wara ċ-Ċina, l-Istati Uniti u l-Indja fl-2019.
Is-sehem tal- UE fid-dinja tal-emissjonijiet ta' gassijiet serra naqas minn 15.2 % fl-1990 għal 7.3 % fl-2019.
Aktar fatti dwar it-tibdil fil-klima fl-Ewropa.
L-UE hija membru impenjat tan-negozjati tan-Nazzjonijiet Uniti dwar il-klima
L-UE hija attur ewlieni fit-taħditiet tan-Nazzjonijiet Uniti dwar it-tibdil fil-klima u ffirmat il-ftehim ta' Pariġi.
Il-pajjiżi kollha tal-UE huma wkoll firmatarji, iżda jikkoordinaw il-pożizzjonijiet tagħhom u jistabbilixxu miri komuni għat-tnaqqis tal-emissjonijiet fil-livell tal-UE.
Skont il- Ftehim ta' Pariġi , fl-2015 l-UE impenjat ruħha li tnaqqas l-emissjonijiet tal-gassijiet serra fl-UE b'mill-inqas 40 % taħt il-livelli tal-1990 sal-2030.
Fl-2021, il-mira nbidlet għal tnaqqis ta' mill-inqas 55 % sal-2030 u n-newtralità klimatika sal-2050.
Ara l- iskeda ta' żmien tagħna tan-negozjati dwar it-tibdil fil-klima
L-isforzi tal-UE qed jagħtu l-frott
Fl-2008, l-UE stabbiliet il-mira li tnaqqas l-emissjonijiet b' 20 % meta mqabbla mal-livelli tal-1990 sal-2020 .
L-emissjonijiet kienu naqsu b'24 % sal-2019 u għal 31 % sal-2020, parzjalment minħabba l-pandemija tal-COVID-10.
Fl-2021 ġew stabbiliti miri ġodda.
Ara l- infografika tagħna dwar il-progress tal-UE lejn il-miri klimatiċi tagħha għall-2020
Il-Patt Ekoloġiku Ewropew: il-kisba ta' emissjonijiet netti żero sal-2050
Fl-2021, l-UE għamlet in- newtralità klimatika, l-għan ta' emissjonijiet netti żero sal-2050, legalment vinkolanti fl-UE.
Hija stabbiliet mira interim ta' tnaqqis ta' 55 % tal-emissjonijiet sal-2030.
Dan l-għan ta' emissjonijiet netti żero huwa mnaqqax fil-liġi dwar il-klima.
Il-Patt Ekoloġiku Ewropew huwa l-pjan direzzjonali biex l-UE ssir newtrali għall-klima sal-2050.
Il-leġiżlazzjoni konkreta li se tippermetti lill-Ewropa tilħaq il-miri tal-Patt Ekoloġiku hija stabbilita fil-pakkett "Lesti għall-mira ta' 55 %" li l-Kummissjoni ppreżentat f'Lulju 2021.
Din se tinkludi r-reviżjoni tal-leġiżlazzjoni eżistenti dwar it-tnaqqis tal-emissjonijiet u l-enerġija, li huma spjegati aktar 'il quddiem.
L-UE qed taħdem ukoll fuq il-kisba ta’ ekonomija ċirkolari sal-2050, il- ħolqien ta’ sistema tal-ikel sostenibbli u l-protezzjoni tal-bijodiversità u d-dakkara.
Sabiex tiffinanzja l-Patt Ekoloġiku, f’Jannar 2020 il-Kummissjoni Ewropea ppreżentat il-Pjan ta’ Investiment għal Ewropa Sostenibbli, li għandu l-għan li jattira mill-inqas EUR 1 triljun ta’ investiment pubbliku u privat matul l-għaxar snin li ġejjin.
Skont il-pjan ta’ investiment, il- Fond għal Tranżizzjoni Ġusta huwa mfassal biex jappoġġa reġjuni u komunitajiet li huma l-aktar milquta minn tranżizzjoni ekoloġika, pereżempju reġjuni li huma dipendenti ħafna fuq il-faħam.
Aqra aktar dwar il-Patt Ekoloġiku
It-tnaqqis tal-emissjonijiet tal-gassijiet b’effett ta’ serra bil-politiki tal-UE dwar il-klima
L-UE daħħlet fis-seħħ tipi differenti ta’ mekkaniżmi skont is-settur.
Impjanti tal-enerġija u l-industrija
Biex jitnaqqsu l-emissjonijiet mill-impjanti tal-enerġija u l-industrija, l-UE daħħlet fis-seħħ l-ewwel suq ewlieni tal-karbonju.
Bis-Sistema għall-Iskambju ta’ Kwoti tal-Emissjonijiet (ETS), il-kumpaniji jridu jixtru permessi biex jarmu s-CO2, u b’hekk inqas ma jniġġsu, inqas iħallsu.
Din is-sistema tkopri 40 % tal-emissjonijiet totali tal-gassijiet b’effett ta’ serra tal-UE.
Biex tallinja l-ETS mal-miri aktar ambizzjużi tal-Patt Ekoloġiku, l-iskema ġiet aġġornata biex tnaqqas l-emissjonijiet tal-industrija b’62 % sal-2030.
Is-Sistema riveduta għall-Iskambju ta’ Kwoti tal-Emissjonijiet (ETS II) se tinkludi setturi li jniġġsu bħall-bini u t-trasport bit-triq mill-2027 u t-trasport marittimu.
Kostruzzjoni, agrikoltura, ġestjoni tal-iskart
Is-setturi li għadhom mhumiex inklużi fl-ETS, bħall-kostruzzjoni, l-agrikoltura u l-ġestjoni tal-iskart, se jnaqqsu wkoll l-emissjonijiet tagħhom permezz tal-kondiviżjoni tal-isforzi bejn il-pajjiżi tal-UE.
Biex ilaħħqu mal-pakkett ambizzjuż Fit for 55, il-miri ta’ tnaqqis għal dawn is-setturi huma mistennija li jiżdiedu minn 29 % għal 40 % sal-2030.
Fir-rigward tat-trasport bit-triq , f’Ġunju 2022, il-Parlament Ewropew appoġġa proposta biex sal-2035 jintlaħqu emissjonijiet żero ta’ CO2 minn karozzi u vannijiet ġodda fl-UE.
F’Ġunju 2022, il-Parlament ivvota favur reviżjoni tal-ETS għall- avjazzjoni , inklużi t-titjiriet kollha li jitilqu miż-Żona Ekonomika Ewropea fl-iskema.
F’April 2023, il-Parlament adotta l-proposta riveduta biex jitneħħew gradwalment il-kwoti bla ħlas għall-avjazzjoni sal-2026 u jiġi promoss l-użu ta’ fjuwils tal-avjazzjoni sostenibbli.
Id-deforestazzjoni u l-użu tal-art
L-UE trid ukoll tuża l- qawwa ta’ assorbiment tas-CO2 tal-foresti biex tiġġieled it-tibdil fil-klima.
Fir-rebbiegħa tal-2023, il-Membri tal-PE vvutaw favur aġġornament tar-regoli li jirregolaw id-deforestazzjoni u t-tibdil fl-użu tal-art (LULUCF).
Ir-regoli l-ġodda se jżidu l-bjar tal-karbonju tal-UE bi 15 % sal-2030.
Importazzjoni minn pajjiżi b’ambizzjonijiet klimatiċi aktar baxxi
Il-Parlament adotta regoli għall-mekkaniżmu ta’ aġġustament tal-karbonju fil-fruntiera f’April 2023.
Dan se jimponi prezz tal-karbonju fuq l-importazzjonijiet minn industriji intensivi fil-karbonju barra l-UE biex tiġi miġġielda r-rilokazzjoni lejn pajjiżi b’miri klimatiċi inqas ambizzjużi.
Skopri aktar dettalji dwar il-miżuri tal- UE biex jitnaqqsu l-emissjonijiet tal-gassijiet serra
It-tisħiħ tal-enerġiji rinnovabbli u l-effiċjenza fl-użu tal-enerġija
L-enerġija hija l-akbar sors ta’ emissjonijiet ta’ gassijiet b’effett ta’ serra fl-UE.
It-titjib tal-effiċjenza enerġetika u l-produzzjoni ta’ enerġija aktar nadifa jgħinu biex jintlaħqu l-miri tal-UE dwar il-klima u titnaqqas id-dipendenza tagħha fuq l-importazzjonijiet.
F’Marzu 2023, il-Parlament u l-Kunsill laħqu ftehim biex tingħata spinta lill-enerġija rinnovabbli .
Is -sehem tal-enerġija rinnovabbli fil-konsum finali tal-enerġija tal-UE għandu jiżdied għal 42.5 % sal-2030, filwaqt li l-pajjiżi individwali għandhom jimmiraw għal 45 %.
Barra minn hekk, l-UE trid ittejjeb l-effiċjenza enerġetika b’miri ġodda, appoġġati mill-Parlament f’Settembru 2022, ta’ tnaqqis ta’ 40 % fil-konsum finali tal-enerġija u 42.5 % fil-konsum tal-enerġija primarja sal-2030.
Il-Membri tal-PE se jivvutaw dwar il-miri kemm għas-sehem tal-enerġija rinnovabbli kif ukoll għall-effiċjenza enerġetika fix-xhur li ġejjin.
Il-ħolqien ta’ ekonomija sostenibbli u ċirkolari sal-2050
It-tranżizzjoni lejn UE newtrali f’termini ta’ emissjonijiet tal-karbonju sal-2050 skont il-Patt Ekoloġiku tfisser li jiġi kkunsidrat mill-ġdid iċ-ċiklu tal-ħajja kollu tal-prodotti: il-promozzjoni tal-konsum sostenibbli u l-ekonomija ċirkolari.
Dan għandu jwassal għal tnaqqis fil-konsum tar-riżorsi, inqas skart u inqas emissjonijiet ta’ gassijiet b’effett ta’ serra.
Il-Pjan ta’ Azzjoni tal-UE għal Ekonomija Ċirkolari jinkludi miżuri dwar:
l-imballaġġ u l-plastik
kostruzzjoni u bini
tiswija u użu mill-ġdid ta’ oġġetti
Aqra aktar dwar x’qed tagħmel l-UE biex tikseb ekonomija ċirkolari
Il-ġlieda kontra t-tibdil fil-klima bil-preservazzjoni tal-bijodiversità u r-restawr tan-natura
Ir-restawr tal-ekosistemi naturali u l-preservazzjoni tal-bijodiversità huma importanti għall-mitigazzjoni tat-tibdil fil-klima, iżidu l-kapaċitajiet tal-ħżin tal-karbonju tan-natura u jsiru aktar reżiljenti għat-tibdil fil-klima.
Il-foresti għandhom rwol essenzjali fl-assorbiment u l-kumpens tal-emissjonijiet tal-karbonju.
F’April 2023 il-Parlament adotta regoli biex jiżgura li l-prodotti importati fl-UE ma kkontribwewx għad-deforestazzjoni jew għad-degradazzjoni tal-foresti kullimkien fid-dinja.
Aqra aktar dwar kif l-UE tippreserva l-bijodiversità
Aktar dwar l-azzjoni klimatika
Il-paġna tal-Kummissjoni Ewropea dwar l-azzjoni klimatika
Ara l-intervista tagħna fuq Facebook Live ma' Pascal Canfin, president tal-kumitat għall-ambjent [EN]
It-Tnejn 6 ta' Frar 2023 18:00 Laqgħa mal-Prim Ministru tar-Repubblika tal-Moldova Natalia Gavrilița 13:30 Laqgħa mal-President tal-Kummissjoni Ewropea Ursula von der Leyen, il-President tal-BĊE Christine Lagarde, il-President tal-Grupp tal-Euro Paschal Donohoe, il-President tal-BEI Werner Hoyer
Il-Ħamis 9 ta' Frar u l-Ġimgħa 10 ta' Frar 2023
Laqgħa Straordinarja tal-Kunsill Ewropew
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Ġenerali, 6 ta' Frar 2023 Il-ministri ser jikkonċentraw fuq it-tħejjijiet għall-Kunsill Ewropew straordinarju li jmiss, ir-relazzjonijiet bejn l-UE u r-Renju Unit u l-prijoritajiet tal-Presidenza Żvediża.
Aqra iktar
Kunsill Ewropew Straordinarju, 9-10 ta' Frar 2023 Il-mexxejja tal-UE ser jiffokaw fuq it-tliet suġġetti li ġejjin: l-ekonomija, il-migrazzjoni u l-Ukrajna.
Aqra iktar
Kunsill Affarijiet Ekonomiċi u Finanzjarji, 14 ta' Frar 2023 Il-Kunsill ser ikollu skambju ta' fehmiet dwar il-konsegwenzi ekonomiċi u finanzjarji tal-aggressjoni tar-Russja kontra l-Ukrajna.
Ser jiddiskuti r-rieżami tal-governanza ekonomika u l-Faċilità għall-Irkupru u r-Reżiljenza.
Jista' jkun li jaqbel dwar lista riveduta tal-UE ta' ġuriżdizzjonijiet li ma jikkooperawx għal finijiet ta' taxxa.
Fil-marġini tal-Ecofin, ser issir laqgħa tal-Grupp tal-Euro nhar it-Tnejn 13 ta' Frar fit-15:00.
Aqra iktar
Laqgħa informali tal-ministri għall-kompetittività, 6-8 ta' Frar 2023
Kunsill ta' Assoċjazzjoni UE-Repubblika tal-Moldova, 7 ta' Frar 2023
Grupp tal-Euro, 13 ta' Frar 2023
Kalendarju indikattiv tal-laqgħat taħt il-presidenza Żvediża (Jannar - 30 ta' Ġunju 2023)
Is-sit web tal-presidenza Żvediża
Il-kumitati huma l-fabbriki tal-ħidma leġiżlattiva tal-Parlament Ewropew.
Skopri min imexxihom.
Min huwa min : Kumitati tal-Presidenti Kumitati Kumitat għall-Affarijiet Barranin ( AFET ) : David McALLISTER ( PPE ) Aċċess għall-karta tal-MPE ( David McALLISTER )
Kumitat għall-Iżvilupp ( DEVE )
Aċċess għall-karta tal-MPE ( Tomas TOBÉ )
Kumitat għall-Kummerċ Internazzjonali ( INTA )
Aċċess għall-karta tal-MPE ( Bernd LANGE )
Kumitat għall-Baġits ( BUDG )
Aċċess għall-karta tal-MPE ( Johan VAN OVERTVELDT )
Kumitat għall-Kontroll tal-Baġit ( CONT )
Aċċess għall-karta tal-MPE ( Monika HOHLMEIER )
Kumitat għall-Affarijiet Ekonomiċi u Monetarji ( ECON )
Aċċess għall-karta tal-MPE ( Irene TINAGLI )
Kumitat għall-Impjiegi u l-Affarijiet Soċjali ( EMPL )
Aċċess għall-karta tal-MPE ( Dragoș PÎSLARU )
Kumitat għall-Ambjent, is-Saħħa Pubblika u s-Sikurezza ta' l-Ikel ( ENVI )
Aċċess għall-karta tal-MPE ( Pascal CANFIN )
Kumitat għall-Industrija, ir-Riċerka u l-Enerġija ( ITRE )
Aċċess għall-karta tal-MPE ( Cristian-Silviu BUŞOI )
Kumitat għas-Suq Intern u l-Ħarsien tal-Konsumatur ( IMCO )
Aċċess għall-karta tal-MPE ( Anna CAVAZZINI )
Kumitat għat-Trasport u t-Turiżmu ( TRAN )
Aċċess għall-karta tal-MPE ( Karima DELLI )
Kumitat għall-Iżvilupp Reġjonali ( REGI )
Aċċess għall-karta tal-MPE ( Younous OMARJEE )
Kumitat għall-Agrikoltura u l-Iżvilupp Rurali ( AGRI )
Aċċess għall-karta tal-MPE ( Norbert LINS )
Kumitat għas-Sajd ( PECH )
Aċċess għall-karta tal-MPE ( Pierre KARLESKIND )
Kumitat għall-Kultura u l-Edukazzjoni ( CULT )
Aċċess għall-karta tal-MPE ( Sabine VERHEYEN )
Kumitat għall-Affarijiet Legali ( JURI )
Aċċess għall-karta tal-MPE ( Adrián VÁZQUEZ LÁZARA )
Kumitat għal-Libertajiet Ċivili, il-Ġustizzja u l-Intern ( LIBE )
Aċċess għall-karta tal-MPE ( Juan Fernando LÓPEZ AGUILAR )
Kumitat għall-Affarijiet Kostituzzjonali ( AFCO )
Aċċess għall-karta tal-MPE ( Salvatore DE MEO )
Kumitat għad-Drittijiet tan-Nisa u għall-Ugwaljanza bejn is-Sessi ( FEMM )
Aċċess għall-karta tal-MPE ( Robert BIEDROŃ )
Kumitat għall-Petizzjonijiet ( PETI )
Aċċess għall-karta tal-MPE ( Dolors MONTSERRAT )
Sottokumitat għad-Drittijiet tal-Bniedem ( DROI )
Aċċess għall-karta tal-MPE ( Udo BULLMANN )
Sottokumitat għas-Sigurtà u d-Difiża ( SEDE )
Aċċess għall-karta tal-MPE ( Nathalie LOISEAU )
Sottokumitat għall-Kwistjonijiet Fiskali ( FISC )
Aċċess għall-karta tal-MPE ( Paul TANG )
Aqsam din l-infografika ma' ħaddieħor
Sors: Parlament Ewropew ( Jannar 2023 )
Il-kumitati tal-Parlament Ewropew eleġġew il-presidenti u l-viċi presidenti fil-bidu ta' nofs il-leġiżlatura f'Jannar 2022.
Il-Parlament għandu 20 kumitat permanenti u tliet sottokumitati, li jkopru diversi oqsma ta' politika, mill-ambjent għall-kummerċ internazzjonali.
Il-kumitati huma responsabbli mit-tfassil tal-pożizzjoni tal-Parlament dwar il-proposti leġiżlattivi, li mbagħad jiġu diskussi u vvutati fil-plenarja.
Iħejju wkoll rapporti fuq inizjattiva proprja, jaħtru timijiet tan-negozjati biex imexxu taħditiet mal-Kunsill, jorganizzaw seduti ta' smigħ ma' esperti u jagħmlu skrutinju tal-istituzzjonijiet u tal-korpi l-oħra tal-UE.
Bħal fil-każ tal-karigi ta' president u viċi presidenti tal-Parlament , anki l-presidenti u l-viċi presidenti tal-kumitati permanenti u tas-sottokumitati jiġu eletti għal perjodu ta' sentejn u nofs, jiġifieri għal nofs leġiżlatura tal-Parlament.
Il-Parlament jista' wkoll iwaqqaf kumitati speċjali jew ta' inkjesta, li l-mandati tagħhom jiġu stabbiliti għal perjodu partikolari li jista' jiġi estiż.
Il-kumitati speċjali jittrattaw suġġett konkret u jfasslu rapport b'rakkomandazzjonijiet għal azzjoni min-naħa tal-UE.
Il-kumitati ta' inkjesta jinvestigaw allegati nuqqasijiet fl-implimentazzjoni tal-liġi tal-UE.
Fl-ewwel nofs tal-leġiżlatura li bdiet fl-2019, il-Parlament waqqaf kumitati speċjali għall- ġlieda kontra l-kanċer , għall- intelliġenza artifiċjali u dwar l- indħil barrani , kif ukoll kumitat ta' inkjesta dwar l-applikazzjoni tar-regoli tal-UE fil-qasam tat- trasport tal-annimali .
Paġna web tal-kumitati
Biex iżid iċ-ċibersigurtà tiegħu, il-Bord tal-Ġestjoni Korporattiva tal-Kummissjoni ddeċieda li jissospendi l-użu tal-applikazzjoni TikTok fuq l-apparati korporattivi tiegħu u fuq apparati personali rreġistrati fis-servizz tal-apparat mobbli tal-Kummissjoni.
Din il-miżura għandha l-għan li tipproteġi lill-Kummissjoni mit-theddid għaċ-ċibersigurtà u azzjonijiet li jistgħu jiġu sfruttati għal attakki ċibernetiċi kontra l-ambjent korporattiv tal-Kummissjoni.
L-iżviluppi tas-sigurtà ta' pjattaformi oħra tal-media soċjali se jinżammu wkoll taħt rieżami kostanti.
Il-miżura hija konformi mal-politiki interni stretti tal-Kummissjoni dwar iċ-ċibersigurtà għall-użu ta' apparati mobbli għal komunikazzjonijiet relatati max-xogħol.
Dan jikkomplementa l-parir fit-tul tal-Kummissjoni lill-persunal biex japplika l-aħjar prattiċi meta juża l-pjattaformi tal-media soċjali u jżomm livell għoli ta' sensibilizzazzjoni ċibernetika fil-ħidma tiegħu ta' kuljum.
Il-Kummissjoni hija impenjata li tiżgura li l-persunal tagħha jkun protett sew kontra t-theddid u l-inċidenti ċibernetiċi li qed jiżdiedu.
Għalhekk, huwa d-dmir tagħna li nirreaġixxu malajr kemm jista' jkun għal allerti ċibernetiċi potenzjali.
Is-sospensjoni tal-lum hija deċiżjoni korporattiva interna li hija strettament limitata għall-użu tal-apparat irreġistrat fis-servizz mobbli tagħha.
Għaliex l-UE għandha tibni regolament dwar il-kripto biex trawwem l-innovazzjoni u tipproteġi lill-utenti u kif għandha tagħmel dan?
L-użu tal-kriptoassi u t-teknoloġija warajhom wera li għalkemm huwa ferm promettenti huwa anke problematiku.
L-UE trid tgħin biex tagħti spinta lill-iżvilupp ta' dawn it-teknoloġiji u l-użu tagħhom fl-UE, filwaqt li tipproteġi lill-utenti.
Aqra aktar dwar it-trasformazzjoni diġitali
Riskji ta' kriptoassi
Parti mill-attrazzjoni tal-kriptoassi hu li tiġi evitata l-ħtieġa ta' reġistru u istituzzjoni ċentrali, li jippermettu tranżazzjonijiet sikuri u sempliċi bejn żewġ partijiet mingħajr intermedjarju.
Madankollu, dan, flimkien ma' nuqqas ta' regolamentazzjoni (il-kriptoassi bħalissa ma jaqgħux fil-kamp ta' applikazzjoni tal-leġiżlazzjoni tal-UE) joħolqu riskji sostanzjali.
Riskji għall-konsumaturi, il-kumpaniji u s-swieq
Meta n-nies jittrattaw il-kriptoassi mhumiex koperti mir-regoli tal-UE dwar il-protezzjoni tal-konsumatur, u sikwit ma jkunux infurmati tajjeb dwar ir-riskji, li jista' jfisser li jitilfu l-flus.
L-użu mifrux tal-kriptoassi mingħajr regolamentazzjoni jista' jixpruna l-instabbiltà finanzjarja, il-manipulazzjoni tas-suq u l-kriminalità finanzjarja.
Peress li t-tranżazzjonijiet huma fil-biċċa l-kbira anonimi, il-kriptovaluti jintużaw ħafna għal attivitajiet kriminali.
Mill-bidu tal-gwerra fl-Ukrajna, il-pajjiżi tal-UE llimitaw il-kummerċ bil-kriptoassi għall-użu fir-Russja jew ma' entità Russa.
It-teknoloġija tuża kwantitajiet kbar ta' elettriku u dan jirriżulta f'impronta ambjentali għolja.
Skont l-istimi, il-konsum tal-enerġija tal-bitcoin huwa daqs dak ta' pajjiż żgħir.
Aqra aktar dwar il-Patt Ekoloġiku u l-azzjonijiet tal-UE kontra t-tibdil fil-klima
Il-benefiċċju ta' regolamentazzjoni ġdida dwar il-kriptoassi tal-UE
L-UE qed taħdem fuq regoli ġodda biex tagħti spinta lill-potenzjal tal-kriptoassi u trażżan it-theddid: Swieq fil-Kriptoassi (MiCA).
Il-membri tal-PE rrevedew u emendaw il-proposta tal-Kummissjoni u, f'Marzu 2022, iddeċidew li jibdew in-negozjati dwar il-forma finali ta' dawn ir-regoli mal-pajjiżi tal-UE fil-Kunsill.
Biex jiġu mħeġġa l-iżvilupp u l-użu ta' dawn it-teknoloġiji, ir-regoli l-ġodda għandhom l-għan li jipprovdu ċertezza legali, jappoġġaw l-innovazzjoni, jipproteġu lill-konsumaturi u lill-investituri u jiżguraw l-istabbiltà finanzjarja.
Ir-regoli jkopru t-trasparenza, id-divulgazzjoni, l-awtorizzazzjoni u s-superviżjoni tat-tranżazzjonijiet.
Il-Membri tal-PE jridu li l-ħruġ ta' xi wħud mit-tokens jiġi ssorveljat mill- Awtorità Ewropea tat-Titoli u s-Swieq u mill- Awtorità Bankarja Ewropea .
In-negozji li jittrattaw il-kriptoassi se jkollhom jinfurmaw aħjar lill-konsumaturi dwar ir-riskji, l-ispejjeż u l-imposti.
Billi jirregolaw l-offerti pubbliċi ta' kriptoassi, ir-regoli jiżguraw l-istabbiltà finanzjarja, filwaqt li miżuri oħra jindirizzaw il-manipulazzjoni tas-suq, il-ħasil tal-flus, il-finanzjament tat-terroriżmu u attivitajiet kriminali oħra.
Biex titnaqqas l-impronta tal-karbonju għolja tal-kriptovaluti, il-Membri tal-PE qed jitolbu lill-Kummissjoni tħejji regoli ġodda biex tinkludi kwalunkwe attività ta' estrazzjoni tal-kriptoassi li tikkontribwixxi b'mod sostanzjali għat-tibdil fil-klima fis-sistema ta' klassifikazzjoni għal attivitajiet sostenibbli.
Wara li l-Membri tal-PE jinnegozjaw il-forma finali tal-abbozz ta' liġi mal-gvernijiet tal-UE, dan irid jiġi adottat mill-Parlament kollu kemm hu u mill-pajjiżi.
Ir-regoli l-ġodda huma parti minn pakkett usa' dwar il-Finanzi Diġitali li jappoġġa t-tranżizzjoni diġitali tal-UE u jinkoraġġixxi l-innovazzjoni filwaqt li jiżgura l-protezzjoni.
Il-pakkett jinkludi regoli ġodda li jappoġġaw l-ittestjar tat-teknoloġija ta' reġistru distribwit fl-infrastrutturi tas-suq, adottati mill-Parlament f'Marzu 2022.
X'inhuma l-kriptoassi, il-kriptovaluti, it-tokens u l-istablecoins
Il-kriptoassi huma assi diġitali li jistgħu jintużaw bħala mezz ta' skambju jew għal investimenti.
Għall-kuntrarju tal-mod bankarju tradizzjonali, m'hemmx bżonn ta' reġistru ċentrali – dawn huma bbażati fuq teknoloġija ta' reġistru distribwit li tippermetti li t-tranżazzjonijiet jiġu rreġistrati b'mod sigur minn network ta' kompjuters.
Huma privati; mhux maħruġ jew garantit minn bank ċentrali jew awtorità pubblika.
"Kripto" f'isimhom jagħti ħjiel ta' sigurtà – huma assigurati bil-kriptografija.
L-ewwel kriptoassi kienu bitcoins, introdotti fl-2008 bħala kriptovaluta – metodu ta' pagament alternattiv għal muniti maħruġa minn banek ċentrali.
Sal-2020, kien hemm 5600 kriptovaluti differenti b'valur globali stmat ta' €250 biljun (li għadu sehem relattivament żgħir tal-valur tal-flus kollha).
Din il-ġenerazzjoni ta' kriptoassi ġeneralment ma tkunx appoġġata minn assi li jkollhom valur intrinsiku, u l-valur tagħhom sikwit ikun pjuttost volatili, li jillimita l-użu prattiku tagħhom, u jbiddilhom f'forma ta' investiment riskjuż aktar milli munita utli.
It-tokens huma kriptoassi aktar ġodda; dawn huma rappreżentazzjoni diġitali ta' interessi jew drittijiet għal ċerti assi.
Dawn tipikament jinħarġu biex jinġabar il-kapital għal proġetti intraprenditorjali ġodda jew negozji ġodda.
L-introduzzjoni ta' prodotti ġodda bħall- istablecoins li jistgħu jkunu metodu ta' pagament aktar stabbli peress li l-valur tagħhom huwa appoġġat minn assi reali ġġib magħha possibbiltajiet ġodda għall-innovazzjoni u l-użu fuq skala akbar.
Aktar dwar x'tagħmel l-UE biex tieħu vantaġġ mill-opportunitajiet diġitali:• Tirregola l-intelliġenza artifiċjali
Regoli tal-IA: x'jixtieq il-Parlament Ewropew
Strateġija Ewropea għad-data: X'iridu l-Membri tal-PEStrateġija Ewropea għad-data: X'iridu l-Membri tal-PE
L-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Niġġieldu ċ-ċiberkriminalità: spjegazzjoni tal-liġijiet ġodda tal-UE dwar iċ-ċibersigurtà
Att dwar iċ-Ċipep – il-pjan tal-UE biex tegħleb in-nuqqas ta' semikondutturi
Ħames mezzi kif il-Parlament Ewropew irrid jipproteġi 'l min jilgħab online
Tren leġiżlattiv: Swieq fil-Kriptoassi [EN]
Osservatorju leġiżlattiv: Swieq fil-Kriptoassi [EN]
Pakkett dwar il-Finanzi Diġitali
Il-Parlament irid jipproteġi d-dritt fundamentali tal-impjegati li jiskonnettjaw mix-xogħol u li ma jkunux jistgħu jintlaħqu barra l-ħin tax-xogħol.
L-għodod diġitali żiedu l-effiċjenza u l-flessibbiltà għall-imgħallma u l-impjegati, iżda ħolqu wkoll kultura ta' sejħa kontinwament, fejn l-impjegati jkunu jistgħu jiġu kkuntattjati faċilment f'kull ħin u kullimkien, inkluż barra l-ħin tax-xogħol.
It-teknoloġija għamlet it-telexogħol possibbli, filwaqt li l-pandemija tal-Covid-19 u l-lockdowns firrxuh.
ta' ħaddiema fl-UE bdew jaħdmu mid-dar waqt lockdown
It-telexogħol iċajpar id-distinzjoni bejn privat u professjonali
0Għalkemm it-telexogħol salva l-impjiegi u ppermetta li ħafna negozji jsalvaw waqt il-kriżi tal-corona, dan iċajpar ukoll id-distinzjoni bejn ix-xogħol u l-ħajja privata.
Ħafna nies qed ikollhom jaħdmu barra l-ħinijiet tax-xogħol regolari tagħhom, u dan qed imiss il-bilanċ bejn ix-xogħol u l-ħajja privata tagħhom.
ta' nies li jaħdmu mid-dar jaħdmu barra l-ħin tax-xogħol
Nies li jaħdmu mid-dar b'mod regolari għandhom tendenza doppja li jaħdmu aktar mis-sigħat ta' xogħol massimi stabbiliti fid- direttiva tal-ħin tax-xogħol tal-UE minn dawk li ma jagħmlux dan.
Ħinijiet massimi tax-xogħol u ħinijiet minimi ta' mistrieħ:
Massimu ta' 48 siegħa ta' xogħol fil-ġimgħa
Minimu 11-il siegħa konsekuttivi ta' mistrieħ ta' kuljum
Mill-inqas erba' ġimgħat leave annwali mħallas fis-sena
Skopri x'qed tagħmel l-UE biex tipproteġi l-impjiegi milquta mill-pandemija
Tgħallem aktar dwar ir-regoli tal-UE dwar il-bilanċ bejn ix-xogħol u l-ħajja privata
Konnettività kostanti tista' twassal għal problemi ta' saħħa
Il-mistrieħ huwa essenzjali għall-benessri tan-nies u l-konnettività kostanti għax-xogħol għandha konsegwenzi fuq is-saħħa.
Meta bniedem joqgħod bilqiegħda għal ħin twil wisq quddiem l-iscreen u jaħdem wisq, dan iwassal għal nuqqas fil-konċentrazzjoni, jikkawża tagħbija żejda konjittiva u emozzjonali u jista' jwassal għal uġigħ ta' ras, tensjoni tal-għajnejn, għeja, deprivazzjoni tal-irqad, ansjetà jew burnout.
Barra minn hekk, qagħda statika u movimenti ripetittivi jistgħu jikkawżaw tensjoni fil-muskoli u disturbi muskoloskeletali, speċjalment f'ambjenti tax-xogħol li ma jissodisfawx standards ergonomiċi.
persuna u 'l fuq minnhom globalment ibatu minn dipressjoni u disturbi mentali marbutin max-xogħol
Il-Parlament jitlob għal liġi ġdida tal-UE
Id-dritt għall-iskonnessjoni mhuwiex definit fil-liġi tal-UE.
Dan il-Parlament irid ibiddlu.
Fil-21 ta' Jannar 2021 talab lill-Kummissjoni biex toħroġ b'liġi li tippermetti lill-impjegati jiskonnettjaw mix-xogħol waqt il-ħinijiet mhux tax-xogħol mingħajr konsegwenzi u li tistabbilixxi standards minimi għax-xogħol mill-bogħod.
Il-Parlament innota li l-interruzzjonijiet tal-ħinijiet mhux tax-xogħol u l-estensjoni tas-sigħat tax-xogħol jistgħu jżidu r-riskju ta' sahra mhux imħallsa, jista' jkollhom impatt negattiv fuq is-saħħa, il-bilanċ bejn ix-xogħol u l-ħajja privata u l-mistrieħ mix-xogħol; u talab għall-miżuri li ġejjin:
Min iħaddem m'għandux jirrikjedi li l-ħaddiema jkunu disponibbli barra l-ħin tax-xogħol tagħhom u sħabhom għandhom joqogħdu lura milli jikkuntattjaw lill-kollegi għal skopijiet ta' xogħol.
Il-pajjiżi tal-UE għandhom jiżguraw li l-ħaddiema li jinvokaw id-dritt tagħhom li jiskonnettjaw ikunu protetti mill-vittimizzazzjoni u riperkussjonijiet oħra u li jkun hemm mekkaniżmi fis-seħħ biex jittrattaw ilmenti jew ksur tad-dritt għall-iskonnessjoni.
Attivitajiet ta' tagħlim u taħriġ professjonali mill-bogħod għandhom jingħaddu bħala attività tax-xogħol u m'għandhomx isiru matul is-sahra jew ġranet ta' mistrieħ mingħajr kumpens adegwat
Tgħallem aktar dwar kif l-UE ttejjeb id-drittijiet tal-ħaddiema u l-kundizzjonijiet tax-xogħol
Tgħallem aktar
Dritt li tiskonnettja: f'daqqa t'għajn (Jannar 2021) [EN]
Illum il-Kunsill approva konklużjonijiet li jaffermaw mill-ġdid li d- diplomazija tal-UE dwar il-klima u l-enerġija hija komponent ewlieni tal-politika barranija tal-UE , u li jenfasizzaw id-determinazzjoni tal-UE li tinvolvi u taħdem ma' sħab madwar id-dinja biex timplimenta l-Ftehim ta' Pariġi, tillimita ż-żieda fit-temperatura globali għal 1.5°C meta mqabbla mal-livelli preindustrijali, tappoġġa l-aktar pajjiżi vulnerabbli biex jadattaw għall-effetti tat-tibdil fil-klima, u żżid il-finanzjament kollettiv għall-klima.
Il-konklużjonijiet jaffermaw mill-ġdid ukoll l-impenn tal-politika esterna tal-UE dwar l-enerġija biex tappoġġa, tintensifika u taċċellera t- tranżizzjoni globali tal-enerġija li għaddejja bħalissa bħala element kruċjali biex tinkiseb in-newtralità klimatika, sabiex tkun inklużiva, ġusta u tiżgura s-sigurtà tal-enerġija u l-aċċess universali għal enerġija sikura, sostenibbli u affordabbli.
Il-kriżi planetarja tripla tat- tibdil fil-klima, it-telf tal-bijodiversità u t-tniġġis , kif ukoll il- gwerra ta' aggressjoni illegali, mhux provokata u mhux ġustifikata tar-Russja kontra l-Ukrajna , wasslu għal kriżi tas-sigurtà tal-enerġija u tal-ikel b'impatti globali.
L-għan tagħhom huwa li jiggwidaw il-ħidma diplomatika konġunta tal-UE fl-2023, sena partikolarment importanti li fiha ser iseħħu s-Summit dwar l-Ambizzjoni Klimatika u l-fażi politika tar-"Rendikont Globali" fil- COP28 tal-UNFCCC fl-Emirati Għarab Magħquda .
Konklużjonijiet tal-Kunsill dwar id-diplomazija dwar il-klima u l-enerġija (eżitu tal-proċedimenti, 9 ta' Marzu 2023)
Diplomazija dwar il-Klima: Il-Kunsill jappella biex tiġi aċċellerata l-implimentazzjoni tal-eżiti tal-COP26 ta' Glasgow (stqarrija għall-istampa, 21 ta' Frar 2022)
Il-Kunsill jadotta konklużjonijiet dwar id-diplomazija dwar il-klima u l-enerġija (stqarrija għall-istampa, 25 ta' Jannar 2021)
L-għanijiet klimatiċi u l-politika esterna tal-UE (informazzjoni ġenerali)
In-negozjaturi tal-presidenza tal-Kunsill u tal-Parlament Ewropew illum laħqu ftehim politiku proviżorju biex jitnaqqas il-konsum finali tal-enerġija fil-livell tal-UE bi 11.7% fl-2030.
L-istati membri ser jibbenefikaw minn flessibbiltajiet biex jilħqu l-mira.
Mira ewlenija L-istati membri jridu jiżguraw kollettivament tnaqqis fil-konsum finali tal-enerġija ta' mill-inqas 11.7% fl-2030, meta mqabbel mal-previżjonijiet dwar il-konsum tal-enerġija għall-2030 li saru fl-2020.
Dan jissarraf f'limitu massimu għall-konsum finali tal-enerġija tal-UE ta' 763 miljun tunnellata tal-ekwivalenti taż-żejt u ta' 993 miljun tunnellata tal-ekwivalenti taż-żejt għall-konsum primarju.
Il- limitu tal-konsum għall-konsum finali ser ikun jorbot għall-istati membri kollettivament, filwaqt li l-mira tal-konsum tal-enerġija primarja ser tkun indikattiva.
Kontribuzzjonijiet nazzjonali u indirizzar tad-diskrepanzi Il-Kunsill u l-Parlament qablu li l-istati membri kollha ser jikkontribwixxu biex tintlaħaq il-mira ġenerali tal-UE permezz ta' kontributi u trajettorji nazzjonali indikattivi , stabbiliti mill-istati membri fil-pjanijiet nazzjonali integrati tagħhom għall-enerġija u l-klima (NECPs).
L-NECPs aġġornati huma mistennija fl-2023 u fl-2024.
Il- formula għall-kalkolu tal-kontribuzzjonijiet nazzjonali lejn il-mira (definita fl-Anness I għall-proposta) ser tkun indikattiva, bil-possibbiltà ta' devjazzjoni minnha ta' 2.5%.
Il-Kummissjoni tikkalkula jekk il-kontributi kollha jammontawx għall-mira ta' 11.7% u, jekk le, toħroġ korrezzjonijiet għall-kontributi nazzjonali li huma aktar baxxi minn kif kienu jkunu kieku intużat il-formula (l-hekk imsejjaħ mekkaniżmu għall-indirizzar tad-diskrepanzi).
Il-formula hija bbażata fuq, fost affarijiet oħra, l-intensità tal-enerġija, il-PDG per capita, l-iżvilupp tal-enerġija rinnovabbli u l-potenzjal tal-iffrankar tal-enerġija.
Iffrankar tal-enerġija Il-Kunsill u l-Parlament qablu dwar żieda gradwali tal- mira annwali tal-iffrankar tal-enerġija għall-konsum finali tal-enerġija mill-2024 sal-2030.
L-istati membri ser jiżguraw iffrankar annwali ġdid ta' 1.49% tal-konsum finali tal-enerġija bħala medja matul dan il-perjodu, sakemm gradwalment jilħqu 1.9% fil-31 ta' Diċembru 2030.
Il-koleġiżlaturi qablu li l-istati membri jistgħu jgħoddu fil-kalkolu tal-mira l-iffrankar tal-enerġija mwettaq permezz ta' miżuri politiċi skont id-direttiva attwali dwar ir-rendiment tal-bini fl-użu tal-enerġija u dik riveduta; miżuri li jirriżultaw mill-EU ETS (għall-installazzjonijiet u għall-bini u t-trasport); miżuri ta' emerġenza dwar l-enerġija.
Settur pubbliku li jmexxi bl-eżempju Il-Kunsill u l-Parlament qablu dwar obbligu speċifiku għas-settur pubbliku biex jikseb tnaqqis annwali fil-konsum tal-enerġija ta' 1.9% li jista' jeskludi t-trasport pubbliku u l-forzi armati.
Barra minn hekk, l-istati membri jkunu meħtieġa jirrinnovaw kull sena mill-inqas 3% tal-medda totali tal-art tal-bini li jkun proprjetà tal-entitajiet pubbliċi.
Il-passi li jmiss Il-ftehim politiku proviżorju li ntlaħaq illum l-ewwel ser jiġi ppreżentat lill-Kumitat tar-Rappreżentanti Permanenti fil-Kunsill u l-kumitat ITRE tal-Parlament għall-approvazzjoni.
Id-direttiva mbagħad trid tiġi adottata formalment mill-Parlament u mbagħad mill-Kunsill, qabel ma tkun tista' tiġi ppubblikata fil-Ġurnal Uffiċjali tal-UE u tidħol fis-seħħ.
Kuntest Il-proposta biex tiġi riveduta d-Direttiva dwar l-Effiċjenza fl-Enerġija, flimkien ma' proposti oħra, tindirizza l-aspetti tal-enerġija tat-tranżizzjoni klimatika tal-UE taħt il-pakkett "Lesti għall-Mira ta' 55%".
Fl-14 ta' Lulju 2021, il-Kummissjoni ppreżentat il-pakkett "Lesti għall-mira ta' 55%".
Dan il-pakkett għandu l-għan li jallinja l-qafas leġiżlattiv tal-UE dwar il-klima u l-enerġija mal-objettiv tagħha ta' newtralità klimatika fl-2050 u mal-objettiv tagħha li tnaqqas l-emissjonijiet netti ta' gassijiet serra b'mill-inqas 55% sal-2030 meta mqabbla mal-livelli tal-1990.
Il-pakkett jikkonsisti minn sensiela ta' proposti interrelatati li jew jemendaw partijiet eżistenti ta' leġiżlazzjoni jew jintroduċu inizjattivi ġodda f'firxa ta' oqsma ta' politika u setturi ekonomiċi.
Barra minn hekk, bħala parti mill-pjan REPowerEU, fit-18 ta' Mejju 2022 il-Kummissjoni pproponiet sensiela ta' emendi mmirati addizzjonali għad-Direttiva dwar l-Effiċjenza fl-Enerġija biex jirriflettu l-bidliet reċenti fix-xenarju tal-enerġija.
L-elementi tal-proposta ġew integrati fil-proċess tan-negozjati interistituzzjonali bejn il-Kunsill u l-Parlament.
Id-Direttiva attwali dwar l-Effiċjenza fl-Enerġija li ilha fis-seħħ minn Diċembru 2018 tistabbilixxi mira li kemm il-konsum finali tal-enerġija kif ukoll il-konsum tal-enerġija primarja jitnaqqsu bi 32.5% sal-2030 fil-livell tal-UE, imqabbel mal-previżjonijiet dwar il-konsum tal-enerġija għall-2030 li saru fl-2007.
Approċċ ġenerali dwar id-direttiva dwar l-effiċjenza fl-enerġija
Proposta għal riformulazzjoni tad-Direttiva dwar l-Effiċjenza fl-Enerġija (EED)
Il-pakkett "Lesti għall-mira ta' 55%" (informazzjoni ġenerali)
Il-Ħadd 12 ta' Marzu 2023 17:30 Telefonata mal-President tar-Repubblika tal-Moldova Maia Sandu 18:00 Telefonata mal-Prim Ministru tal-Iżvezja Ulf Kristersson It-Tnejn 13 ta' Marzu 2023 19:00 Laqgħa mal-President tal-Georgia Salome Zourabichvili L-Erbgħa 15 ta' Marzu 2023
09:00 Rapport lill-Parlament Ewropew
Il-Ħamis 16 ta' Marzu 2023
09:00 Laqgħa mad-Direttur Ġenerali tad-WTO Ngozi Okonjo-Iweala 10:00 Laqgħa mal-Kummissarju Għoli tan-NU għar-Refuġjati Filippo Grandi 11:00 Laqgħa ma' Rafael Mariano Grossi, Direttur Ġenerali tal-Aġenzija Internazzjonali tal-Enerġija Atomika
Il-Ġimgħa 17 ta' Marzu 2023
Berlin, il-Ġermanja
Laqgħa mal-Kanċillier Olaf Scholz
Fl-14 ta' Frar 2023, il-Kunsill adotta d-Deċiżjoni tal-Kunsill (PESK) 2023/0339 1 .
Id-Deċiżjoni testendi l-miżuri restrittivi sal-20 ta' Frar 2024.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, l-Ukrajna, ir-Repubblika tal-Moldova u l-Bożnija-Ħerzegovina 2 , il-pajjiżi tal-EFTA l-Iżlanda u l-Liechtenstein, membri taż-Żona Ekonomika Ewropea, kif ukoll l-Armenja jallinjaw ruħhom ma' din id-Deċiżjoni tal-Kunsill.
1 Ippubblikata fil-15.02.2023 f'Il-Ġurnal Uffiċjali tal-Unjoni Ewropea Nru L 47/55.
2 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fl-20 ta' Frar 2023, il-Kunsill adotta d-Deċiżjoni tal-Kunsill (PESK) 2023/388 1 .
Dik id-Deċiżjoni ġġedded il-miżuri restrittivi imposti b'reazzjoni għar-rikonoxximent, l-okkupazzjoni jew l-annessjoni illegali mill-Federazzjoni Russa tar-reġjuni tal-Ukrajna ta' Donetsk, Kherson, Luhansk u Zaporizhzhia sal-24 ta' Frar 2024.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna, u l-Bożnija-Ħerzegovina 2 , il-pajjiż kandidat potenzjali l-Georgia, u l-pajjiżi tal-EFTA l-Iżlanda, il-Liechtenstein, il-membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fil-21.02.2023 f'Il-Ġurnal Uffiċjali tal-Unjoni Ewropea Nru. L 53/57.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fl-20 ta' Frar 2023, il-Kunsill adotta d-Deċiżjoni (PESK) 2023/380 1 dwar miżuri restrittivi kontra l-Myanmar/Burma.
Id-Deċiżjoni tal-Kunsill temenda l-lista ta' persuni u entitajiet soġġetti għal miżuri restrittivi kif tinsab fl-Anness għad-Deċiżjoni 2013/184/PESK.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, l-Ukrajna, ir-Repubblika tal-Moldova u l-Bożnija-Ħerzegovina 2 , il-pajjiżi tal-EFTA l-Iżlanda, il-Liechtenstein u n-Norveġja, il-membri taż-Żona Ekonomika Ewropea, kif ukoll l-Armenja jallinjaw ruħhom ma' din id-Deċiżjoni tal-Kunsill.
L-Unjoni Ewropea tinnota u tilqa' dan l-impenn.
1 Ippubblikata fl-20.02.2023 f'Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fl-20 ta' Frar 2023, il-Kunsill adotta d-Deċiżjoni ta' Implimentazzjoni (PESK) 2023/381 1 li timplimenta d-Deċiżjoni tal-Kunsill 2011/235/PESK.
Id-Deċiżjoni ta' Implimentazzjoni tal-Kunsill temenda l-lista ta' persuni u entitajiet soġġetti għal miżuri restrittivi kif tinsab fl-Anness għad-Deċiżjoni 2011/235/PESK.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna, ir-Repubblika tal-Moldova u l-Bożnija-Ħerzegovina 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
Huma ser jiżguraw li l-politiki nazzjonali tagħhom ikunu konformi ma' din id-Deċiżjoni ta' Implimentazzjoni tal-Kunsill.
1 Ippubblikata fl-20.02.2023 f'Il-Ġurnal Uffiċjali tal-Unjoni Ewropea Nru L 51 I/36.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Illum il-Kunsill approva konklużjonijiet dwar ir-rwol tal-ispazju ċiviku fil-protezzjoni u l-promozzjoni tad-drittijiet fundamentali fl-UE.
Il-konklużjonijiet jenfasizzaw ir- rwol essenzjali tal-libertà ta' assoċjazzjoni fl-iżgurar ta' soċjetà demokratika u pluralista u l-funzjonament tajjeb tal-ħajja pubblika.
Restrizzjonijiet mhux ġustifikati għall-ispazju operattiv tal-organizzazzjonijiet tas-soċjetà ċivili u d-difensuri tad-drittijiet tal-bniedem jistgħu jkunu ta' theddida għall-istat tad-dritt.
Il-Kunsill jistieden lill-istati membri biex jissalvagwardjaw u jippromwovu ambjent favorevoli għall-organizzazzjonijiet tas-soċjetà ċivili u d-difensuri tad-drittijiet tal-bniedem.
Huwa jistedinhom jipproteġu l-ispazju ċiviku billi jiżguraw li ma tiġi adottata ebda restrizzjoni mhux meħtieġa jew arbitrarja, u jipproteġu b'mod attiv lill-organizzazzjonijiet tas-soċjetà ċivili u lid-difensuri tad-drittijiet tal-bniedem minn theddid, attakki, persekuzzjoni u kampanji ta' malafama.
L-organizzazzjonijiet tas-soċjetà ċivili u d-difensuri tad-drittijiet tal-bniedem iridu jkunu sikuri u kapaċi jaġixxu b'mod indipendenti fl-ispazju diġitali.
Il-konklużjonijiet jappellaw lill-istati membri biex jindirizzaw l-isfidi relatati mal-finanzjament billi jiżguraw distribuzzjoni ġusta permezz ta' kriterji trasparenti u nondiskriminatorji.
Huma mistiedna wkoll isaħħu lill-organizzazzjonijiet tas-soċjetà ċivili billi jiżguraw parteċipazzjoni sinifikanti meta jabbozzaw u jimplimentaw leġiżlazzjoni u miżuri ta' politika.
Il-Kunsill jistieden ukoll lill-Kummissjoni biex tkompli tipprovdi finanzjament adegwat u aċċessibbli, tissimplifika sejħiet miftuħa u tkompli tuża approċċi innovattivi.
Il-Kummissjoni hija mitluba tippermetti lill-organizzazzjonijiet tas-soċjetà ċivili u lid-difensuri tad-drittijiet tal-bniedem jikkontribwixxu fl-istadji rilevanti tat-teħid tad-deċiżjonijiet u jkunu involuti b'mod sinifikanti fl-oqsma politiċi u leġiżlattivi kollha.
Il-Kummissjoni hija mistiedna ssegwi l-impenji tagħha skont ir-rapport tal-Karta tal-2022 u tniedi djalogu mal-partijiet ikkonċernati dwar kif l-UE tista' tkompli tipproteġi, tappoġġa u ssaħħaħ lill-organizzazzjonijiet tas-soċjetà ċivili u lid-difensuri tad-drittijiet tal-bniedem.
Sfond Il-konklużjonijiet tal-Kunsill approvati llum tħejjew fid-dawl tar-rapport annwali tal-Kummissjoni għall-2022 dwar l-applikazzjoni tal-Karta tad-Drittijiet Fundamentali tal-UE, li jiffoka fuq it-tisħiħ tal-organizzazzjonijiet tas-soċjetà ċivili, id-difensuri tad-drittijiet tal-bniedem u l-prattikanti tal-ġustizzja bħala atturi ewlenin f'demokrazija.
Il-konklużjonijiet tal-Kunsill dwar ir-rwol tal-ispazju ċiviku fil-protezzjoni u l-promozzjoni tad-drittijiet fundamentali fl-UE (it-test sħiħ tal-konklużjonijiet)
Rapport Annwali tal-Kummissjoni Ewropea tal-2022 dwar l-applikazzjoni tal-Karta tad-Drittijiet Fundamentali tal-UE (stqarrija għall-istampa, 6 ta' Diċembru 2022))
Photo by Brooke Cagle on Unsplash Skopri kif l-UE u l-Parlament Ewropew jiġġieldu biex jipproteġu d-drittijiet tan-nisa u biex itejbu l-ugwaljanza bejn il-ġeneri fuq ix-xogħol, fil-politika u f'oqsma oħra.
X'tagħmel l-UE biex tindirizza l-inugwaljanzi bejn il-ġeneri?
Mill-bidu l-Unjoni Ewropea ppromwoviet l- ugwaljanza bejn il-ġeneri kif ukoll Ewropa aktar soċjali .
L-UE adottat leġiżlazzjoni , rakkomandazzjonijiet, skambji u prattiki tajba u tipprovdi finanzjament biex tappoġġja l-azzjoni mill-istati membri.
Il-kunċetti tal-politika tal-UE dwar l-ugwaljanza bejn il-ġeneri ġew iffurmati minn sentenzi tal-Qorti Ewropea tal-Ġustizzja.
Il-Parlament Ewropew jadotta regolarment rapporti fuq inizjattiva proprja dwar kwistjonijiet ta' ġeneru, u jappella għal aktar sforzi biex tittejjeb l-ugwaljanza bejn il-ġeneri .
Il-Parlament Ewropew dejjem kien attiv ħafna fil-kisba tal-ugwaljanza bejn l-irġiel u n-nisa u għandu kumitat permanenti ddedikat għad-drittijiet tan-nisa u l-ugwaljanza bejn is-sessi.
Kull sena, il-Parlament jimmarka l- Jum Internazzjonali tal-Mara fit-8 ta' Marzu u jqajjem kuxjenza billi jorganizza avvenimenti.
F'Jannar 2022, il-Membri tal-PE ġeddew it-talba tagħhom għall-istabbiliment ta' format ġdid tal-Kunsill fejn jiltaqgħu l-ministri u s-segretarji tal-istat inkarigati mill-ugwaljanza bejn il-ġeneri.
Il-Membri tal-PE jittamaw li konfigurazzjoni ġdida tal-Kunsill bħal din tgħin biex tavvanza inizjattivi importanti għall-ugwaljanza bejn il-ġeneri, bħar-ratifika tal-konvenzjoni ta' Istanbul dwar il-ġlieda kontra l-vjolenza fuq in-nisa.
Il-Parlament adotta riżoluzzjoni biex jivvaluta l-progress li sar fid-drittijiet tan-nisa matul l-aħħar 25 sena u l-ħafna sfidi li għadhom quddiemna fi Frar 2021.
Il-Membri tal-PE esprimew tħassib dwar ir-rispons f'xi pajjiżi tal-UE u r-riskju li l-ugwaljanza bejn il-ġeneri tista' tkompli tiżloq 'l isfel fl-aġenda tagħhom.
Il-Parlament appella wkoll lill-Kummissjoni Ewropea biex tiżgura li d-drittijiet tan-nisa jiġu kkunsidrati fil-proposti kollha tagħha, biex tiżviluppa pjanijiet konkreti biex ittejjeb ir-rati tal-faqar tan-nisa u biex issaħħaħ l-isforzi biex tingħalaq id-differenza fil-pagi bejn il-ġeneri.
Ara l-iskeda tal-ġlieda tal-UE għad-drittijiet tan-nisa
Il-ġimgħa għall-ugwaljanza bejn il-ġeneri fil-Parlament
Biex jimmarka l-importanza li jagħti lill-ugwaljanza bejn il-ġeneri, il-Parlament Ewropew waqqaf il- Ġimgħa Ewropea annwali għall-Ugwaljanza bejn il-ġeneri fl-2020.
Din tipprovdi opportunità għall-kumitati tal-Parlament biex jikkunsidraw il-kwistjonijiet li jittrattaw mill-perspettiva tal-ġeneru.
Tista' tara l-kwistjonijiet li qed jiġu diskussi f'Ottubru 2022 fuq iċ- ċentru multimedjali tal-Parlament t .
Id-drittijiet sesswali u riproduttivi tan-nisa
F'Ġunju 2021, il-Parlament adotta rapport li jħeġġeġ lill-pajjiżi tal-UE jipproteġu u jtejbu s-saħħa sesswali u riproduttiva tan-nisa .
Il-Membri tal-PE jridu aċċess universali għal abort sigur u legali, kontraċezzjoni ta' kwalità għolja u edukazzjoni sesswali fl-iskejjel primarji u sekondarji.
Talbu wkoll għal eżenzjoni mill-VAT fuq il-prodotti mestrwali.
F'Marzu 2022, il-Parlament adotta l-Pjan ta' Azzjoni tal-UE dwar il-Ġeneru III bil-għan li jippromwovi s-saħħa u d-drittijiet sesswali u riproduttivi barra mill-UE u jiżgura aċċess universali fil-pajjiżi tal-UE.
Ugwaljanza bejn il-ġeneri fuq ix-xogħol
Leave tal-maternità, tal-paternità u tal-ġenituri
Fl-2019, l-UE approvat regoli ġodda dwar leave tal-familja u tal-kura u kundizzjonijiet tax-xogħol aktar adattabbli, biex jinħolqu aktar inċentivi għall-missirijiet biex jieħdu leave relatat mal-familja u biex tiżdied ir-rata ta' impjieg tan-nisa.
Leġiżlazzjoni tal-UE dwar l-ugwaljanza bejn il-ġeneri fuq il-post tax-xogħol:
regoli dwar l-impjieg (inklużi paga ugwali, sigurtà soċjali, kundizzjonijiet tax-xogħol u fastidju)
Id-differenza fil-pagi bejn il-ġeneri
Il-Parlament appella wkoll għal miżuri konkreti biex titnaqqas id-differenza fil-pagi bejn il-ġeneri - id-differenza fil-qligħ bejn l-irġiel u n-nisa - li fl-UE kienet medja ta' 13% fl-2020 u d-differenza fil- pensjonijiet - id-differenza fid-dħul tal-pensjoni li jiksbu l-irġiel u n-nisa - li kien 29% fl-2019 .
Sejħet ukoll għal miżuri biex jiġi indirizzat il-faqar tan-nisa , peress li n-nisa huma aktar probabbli li jgħixu fil-faqar mill-irġiel.
F'April 2022, il-Parlament appoġġja proposta tal-Kummissjoni għal Direttiva dwar it-Trasparenza tal-Pagi biex tiżgura li kumpaniji b'50 impjegat jew aktar jieħdu miżuri attivi biex inaqqsu d-differenzi u jagħmluha aktar faċli għall-impjegati biex iqabblu s-salarji.
Aqra aktar dwar il-miżuri tal-UE biex tingħalaq id-differenza fil-pagi bejn il-ġeneri
Tingħalaq d-differenza bejn il-ġeneri fl-Ewropa
Aktar nisa fl-ICT u fix-xjenzi
In-nisa huma sottorappreżentati fis fis -settur diġitali tal-Ewropa, peress li huma inqas probabbli li jibdew studji jew japplikaw għal impjieg f'dan il-qasam.
F'riżoluzzjoni adottata fl-2018, il-Membri tal-PE talbu lill-pajjiżi tal-UE biex jistabbilixxu miżuri biex jiżguraw l-integrazzjoni sħiħa tan-nisa fis-setturi tal-ICT, kif ukoll irawmu l-edukazzjoni u t-taħriġ fl-ICT, ix-xjenza, it-teknoloġija, l-inġinerija u l-matematika.
Nisa fuq il-bordijiet tal-kumpanija
F'Novembru 2022, il-Parlament approva regoli storiċi biex tingħata spinta lill-ugwaljanza bejn il-ġeneri fil-bordijiet korporattivi .
Id-direttiva dwar in-Nisa fuq il-Bordijiet għandha l-għan li tintroduċi proċeduri ta' reklutaġġ trasparenti fil-kumpaniji, sabiex mill-inqas 40 % tal-karigi ta' direttur mhux eżekuttiv jew 33 % tal-karigi ta' direttur kollha jkunu okkupati mill-ġeneru sottorappreżentat sal-aħħar ta' Ġunju 2026.
In-negozjaturi tal-Parlament u tal-Kunsill laħqu ftehim provviżorju dwar il-parità bejn il-ġeneri fuq bordijiet ta' kumpaniji elenkati pubblikament fl-UE f'Ġunju 2022.
Il-pajjiżi tal-UE jeħtieġ li jimplimentaw ir-regoli l-ġodda fi żmien sentejn.
Intrapriżi żgħar u ta' daqs medju b'inqas minn 250 impjegat huma esklużi mir-regoli.
Prevenzjoni tal-vjolenza fuq in-nisa
Il-Parlament ġibed l-attenzjoni għall-ħtieġa li jiġu miġġielda forom speċifiċi ta' vjolenza, inkluż fastidju sesswali, traffikar, prostituzzjoni sfurzata, mutilazzjoni ġenitali femminili, cyberstalking u vjolenza online.
Fi Frar 2021, il-Membri tal-PE ħeġġew lill-Kummissjoni biex toħroġ bi proposta għal direttiva tal-UE li tipprevjeni u tiġġieled kull forma ta' vjolenza sessista .
Il-Kummissjoni għandha tippreżenta proposta lill-Parlament f'Marzu 2022.
Fl-UE, 33% tan-nisa esperjenzaw vjolenza fiżika u/jew sesswali u 55% tan-nisa ġew fastidijati sesswalment.
Aqra aktar dwar kif l-UE qed tiġġieled il-vjolenza sessista
Mill-politika tal-migrazzjoni għall-kummerċ tal-UE
Il-Parlament ripetutament talab lill-Kummissjoni Ewropea biex iżżid il-konsistenza bejn il-politiki tal-ugwaljanza bejn il-ġeneri u politiki oħra, bħal dawk li jkopru l-kummerċ, l-iżvilupp, l-agrikoltura, l-impjiegi u l-migrazzjoni.
F'riżoluzzjoni adottata fl-2016, il-Membri talbu għal sett ta' linji gwida dwar il-ġeneri mal-UE kollha bħala parti minn riformi usa' dwar il-politika tal-migrazzjoni u l-ażil.
F'rapport adottat fl-2018, il-Membri tal-PE sejħu għal miżuri dwar it-tibdil fil-klima biex iqisu r-rwol tan-nisa kif ukoll azzjoni biex jagħtuhom is-setgħa u jipproteġu lil dawk l-aktar vulnerabbli.
Il-ftehimiet kummerċjali kollha tal-UE għandhom jinkludu dispożizzjonijiet vinkolanti u infurzabbli biex jiżguraw ir-rispett għad-drittijiet tal-bniedem, inkluża l-ugwaljanza bejn il-ġeneri, skont riżoluzzjoni adottata fl-2018.
Il-Parlament enfasizza kemm-il darba l-importanza tal-ugwaljanza bejn il-ġeneri fil-politika, billi jippromwovi l-parteċipazzjoni ugwali tan-nisa fil-proċessi tat-teħid tad-deċiżjonijiet fil-livelli kollha.
F'rapport adottat f'Jannar 2019, il-Parlament appella lill-partiti politiċi Ewropej biex jiżguraw li kemm in-nisa kif ukoll l-irġiel jitressqu għall-korpi li jirregolaw il-Parlament Ewropew fid-disa' leġiżlatura.
Fil-Parlament, li l-mandat tiegħu beda f'Lulju 2019, hemm aktar nisa minn qatt qabel, li jammontaw għal 39,3 % tal-Membri tal-PE, żieda minn 36,5 % fi tmiem il-mandat preċedenti.
Ara l-infografija tagħna dwar in-nisa fil-Parlament Ewropew
L-ugwaljanza bejn il-ġeneri u l-pandemija tal-Covid-19
Il-Parlament huwa mħasseb li l-kriżi tal-Covid-19 intensifikat l-inugwaljanzi eżistenti bejn il-ġeneri.
Il-pandemija tista' timbotta 47 miljun mara u tifla addizzjonali taħt il-linja tal-faqar madwar id-dinja.
Barra minn hekk, in-nisa qegħdin fuq quddiem tal-Covid-19 - mid-49 miljun ħaddiem tal-kura tas-saħħa fl-UE, 76% huma nisa .
Il-pandemija affettwat ukoll setturi tal-ekonomija fejn tradizzjonalment aktar nisa kienu impjegati, bħall-ospitalità, nurseries u xogħol domestiku.
Aqra l-fatti u ċ-ċifri dwar l-impatt tal-Covid-19 fuq in-nisa
Iż-żieda fix-xogħol tal-kura mhux imħallas u t-telexogħol matul il-pandemija laqtet il-bilanċ bejn ix-xogħol u l-ħajja privata tan-nisa u s-saħħa mentali.
In-numri juru li n-nisa kienu affettwati aktar mill-irġiel.
Ara l-infografika tagħna dwar it-teleworking, il-kura bla ħlas u s-saħħa mentali għall-irġiel u n-nisa matul il-Covid-19
Tgħallem aktar dwar x'tagħmel l-UE dwar il-politiki soċjali:
It-tnaqqis tal-qgħad: il-politiki tal-UE spjegati
Impjieg taż-żgħażagħ: il-miżuri tal-UE biex jiffunzjona
Intejbu s-saħħa pubblika: spjegazzjoni tal-miżuri tal-UE
Tgħallem aktar
Istitut Ewropew għall-Ugwaljanza bejn is-Sessi [EN]
Rapport tal-2022 dwar l-ugwaljanza bejn il-ġeneri fl-UE [EN]
Id-drittijiet ugwali fl-UE ħadu spinti kbar, iżda l-pandemija tal-Covid-19 tista' tqegħidhom f'riskju.
Ara l-video biex titgħallem aktar dwar uħud mill-istadji importanti.
Il-pandemija tal-Covid-19 kellha impatt sproporzjonat fuq in-nisa, li jammontaw għall-maġġoranza tal-ħaddiema fis-servizzi essenzjali, inklużi l-kura tas-saħħa, il-kura personali u l-bejgħ.
Aqra fatti u ċifri dwar l-impatt tal-Covid-19 fuq in-nisa
L-ugwaljanza bejn il-ġeneri hija valur fundamentali tal-UE iżda għad hemm ħafna sfidi u l-Parlament Ewropew sejjaħ għal azzjoni biex jindirizzahom , partikolarment peress li l-inugwaljanzi ġew aggravati mill-pandemija.
Skopri kif il-Parlament Ewropew jiġġieled għall-ugwaljanza bejn il-ġeneri
Hekk kif il-Parlament jimmarka l-Jum Internazzjonali tan-Nisa fit-8 ta' Marzu, sib x'azzjoni ħa dan l-aħħar biex ittejjeb l-ugwaljanza bejn il-ġeneri:
Niggarantixxu l- ġustizzja fil-klima - l-adozzjoni ta' miżuri biex jittaffa l-impatt tat- tibdil fil-klima fuq in-nisa (2017)
Il- ġlieda kontra l-fastidju sesswali fuq il-post tax-xogħol, post pubbliku, ħajja politika, online u offline (2018)
L-adozzjoni ta' regoli ġodda dwar il-bilanċ bejn ix-xogħol u l-ħajja privata bi standards minimi ogħla għal-leave tal-ġenituri u tal-carers (2019)
Jappella għal miri speċifiċi ta' tnaqqis, investiment, arranġamenti ta' ħidma u taħriġ biex tingħalaq id- differenza fil-pagi bejn il-ġeneri (2020)
Jappella għall-qerda tal- mutilazzjoni ġenitali femminili (2020)
Il-promozzjoni tal- parteċipazzjoni tan-nisa fl-ekonomija diġitali u l-proposta ta' miżuri biex tiġi indirizzata d- differenza diġitali bejn il-ġeneri u t-tħeġġiġ tal-bniet jistudjaw ix-xjenza, it-teknoloġija, il-matematika tal-inġinerija kif ukoll is-suġġetti tal-ICT (2021)
Itenni s-sejħa għall-pajjiżi biex jirratifikaw il- Konvenzjoni ta' Istanbul li tiġġieled il-vjolenza sessista (2021)
Il-Parlament irid li l-Kummissjoni Ewropea u l-pajjiżi tal-UE jallokaw riżorsi biex jgħinu lin-nisa jirkupraw mill-kriżi, b'mod partikolari fir-rigward tal-impjiegi, il-vjolenza u d-drittijiet tas-saħħa.
Irid ukoll li l-ugwaljanza bejn il-ġeneri tkun waħda mill-prijoritajiet tal-Konferenza li jmiss dwar il-Futur tal-Ewropa.
Fit-8 ta' Marzu, il-Parlament se jfakkar il-Jum Internazzjonali tan-Nisa waqt is- sessjoni plenarja tiegħu.
Ftit jiem qabel, fl-4 ta' Marzu il-kumitat għad-drittijiet tan-nisa se jospita l-avveniment We are strong: women leading the fight against Covid-19 .
Ara l- avveniment online fl-4 ta' Marzu mid-9.00 CET.
Tgħallem aktar
Covid-19: il-ħtieġa għal rispons abbażat fuq il-ġeneru (Frar 2021) [EN]
Sfidi li ġejjin għad-drittijiet tan-nisa: aktar minn 25 sena wara d-dikjarazzjoni ta' Beijing (11.02.2021)
Il-perspettiva tal-ġeneri fil-kriżi tal-Covid-19 u l-perjodu ta' wara l-kriżi (21.01.2021)
Il-kisba tal-ugwaljanza bejn il-ġeneri quddiem il-pandemija u l-isfidi eżistenti (Jannar 2021) [EN]
Infografika: Il-kriżi tal-corona virus - firda emerġenti bejn il-ġeneri?
Id-differenza bejn il-ġeneri fl-impjieg pubbliku u t-tmexxija tal-UE (Marzu 2021) [EN]
Stħarriġ ikkonferma li ż-żieda fix-xogħol tal-kura bla ħlas u t-telexogħol laqtet il-bilanċ bejn ix-xogħol u l-ħajja privata u s-saħħa mentali tan-nisa.
Ara l-infografija tagħna.
Il-pandemija tal-Covid-19 wasslet għal żieda qawwija fit-telexogħol f'ħafna pajjiżi Ewropej.
Matul l-2020, l-ewwel sena tal-pandemija, it-telexogħol żdied drastikament .
Perċentwal tat-telexogħol skont il-ġeneri fl-UE
L-ogħla sehem ta' nies li jaħdmu mid-dar fl-UE jinsab fil-Finlandja (25.1%), il-Lussemburgu (23.1%), l-Irlanda (21.5%), l-Awstrija (18.1%) u n-Netherlands (17.8%).
Skopri kif il-Parlament Ewropew jiġġieled għall-ugwaljanza bejn il-ġeneri
Żieda fil-kwistjonijiet ta' bilanċ bejn ix-xogħol u l-ħajja privata għan-nisa - fatti u ċifri
Il-flessibbiltà u l-awtonomija ogħla assoċjati mat-telexogħol spiss jirriżultaw f'aktar xogħol u sigħat ta' xogħol itwal, li jaffettwaw il-bilanċ bejn ix-xogħol u l-ħajja privata .
Matul il-pandemija, it-telexogħol ħalaq ħafna sfidi għall-ħaddiema fejn jidħlu l-organizzazzjoni tal-ħin tax-xogħol, il-bilanċ bejn ix-xogħol u l-familja, il-benessri u l-ambjent fiżiku tax-xogħol.
Kif in-nisa u l-irġiel ipperċepew il-bilanċ bejn ix-xogħol u l-ħajja privata matul il-pandemija tal-Covid-19
Il-pandemija affettwat ħafna nies, iżda l-aħħar data turi li n-nisa ġew affettwati aktar mill-irġiel.
Id-data miġbura fi Frar u Marzu 2021 turi li 7.4% tan-nisa u 5.7% tal-irġiel sabuha diffiċli biex jikkonċentraw waqt ix-xogħol minħabba r-responsabbiltajiet tal-familja.
In-numri huma saħansitra ogħla għal nies li jaħdmu bit-telexogħol full-time, bi tfal żgħar id-dar (27% nisa, 19% irġiel).
Ix-xogħol mhuwiex l-unika ħaġa li ġiet affettwata.
Madwar 31% tan-nisa u 22% tal-irġiel li qed jaħdmu bit-telexogħol full-time, bi tfal żgħar id-dar, qalu li xogħolhom żammithom milli jagħtu l-ħin li riedu lill-familja tagħhom.
Stħarriġ ġdid tal-Ewrobarometru jenfasizza l-impatt qawwi tal-pandemija tal-Covid-19 fuq in-nisa .
Erbgħa minn kull għaxar li wieġbu (38%) jgħidu li l-pandemija naqqset id-dħul tan-nisa, filwaqt li affettwat il-bilanċ bejn ix-xogħol u l-ħajja privata tagħhom (44%) u l-ammont ta' ħin li jallokaw għal xogħol imħallas (21%).
Id-data turi xogħol mhux imħallas għadu fil-biċċa l-kbira fuq spallejn in-nisa
In-nisa għadhom jagħmlu l-biċċa l-kbira tax-xogħol tal-kura li ma jidhirx u mhux imħallas, inkluż il-kura tat-tfal jew il-kura ta' membri anzjani tal-familja.
Medja ta' sigħat fil-ġimgħa li n-nisa u l-irġiel qattgħu fuq xogħol domestiku mhux imħallas matul il-pandemija tal-Covid-19
Bħala medja, in-nisa qattgħu aktar sigħat (11.1 sigħat fi Frar/Marzu 2021) fil-ġimgħa jieħdu ħsieb it-tfal jew neputijiet milli l-irġiel (6.1 fi Frar/Marzu 2021).
Id-data turi wkoll differenza fil-kura ta' qraba anzjani jew b'diżabilità - 4.2 sigħat bħala medja għan-nisa kontra 2.9 sigħat fil-ġimgħa għall-irġiel fi Frar/Marzu 2021.
In-nisa jagħmlu wkoll aktar xogħol tad-dar u tisjir - 14.4 sigħat fil-ġimgħa kontra 9.4 sigħat tal-irġiel fil-ġimgħa fi Frar/Marzu 2021.
Is-saħħa mentali tan-nisa aktar affettwata
Il-pandemija tal-koronavirus taffettwa lin-nisa u lill-irġiel b'mod differenti.
Skont studju mitlub mill-kumitat tad-drittijiet tan-nisa tal-Parlament, il-pressjoni tal-bilanċ bejn ix-xogħol u l-ħajja tal-familja ħadet effett qawwi fuq il-benessri tan-nisa, b'aktar nisa milli rġiel jirrappurtaw li jsofru minn ansjetà minħabba l-Covid-19.
L-irwol tal-kura informali tan-nisa matul il-pandemija kellu wkoll effetti konsiderevoli fuq is-saħħa mentali tagħhom, bin-nisa jirrappurtaw ansjetà u tħassib akbar dwar il-familja u l-benessri tagħhom u dwar il-finanzi.
Nisa bi tfal iżgħar ġew affettwati b'mod sproporzjonat.
Aktar fatti u ċifri dwar l-ugwaljanza bejn il-ġeneri
Nifhmu l-impatt tal-Covid-19 fuq in-nisa (infografiki)
In-nisa fil-Parlament Ewropew (infografika)
Id-differenza fil-pagi bejn is-sessi fl-Ewropa: fatti u ċifri (infografika)
Mutilazzjoni ġenitali femminili: fejn, għaliex u l-konsegwenzi
Tgħallem aktar
Stħarriġ tal-Ewrobarometru: in-nisa fi żmien il-Covid-19 [EN]
Studju: l-impatt tat-telexogħol u x-xogħol diġitali fuq il-ħaddiema u s-soċjetà [EN]
Kronoloġija: Stadji importanti fil-ġlieda tal-UE għad-drittijiet tan-nisa (video)
Il-Jum Internazzjonali tal-Mara: Il-Parlament juri solidarjetà mal-Ukrajna [EN]
L-hekk imsejjaħ passaport tad-deheb jista' dalwaqt jsir xi ħaġa tal-passat L-UE ttemm l-hekk imsejħa passaporti tad-deheb li jippermettu lin-nies sinjuri jiksbu ċittadinanza tal-UE bi skambju għal investiment.
Il-MPE approvaw rapport waqt plenarja ta' Marzu.
Rapport ġdid jitlob lill-UE biex tipprojbixxi l-bejgħ taċ-ċittadinanza bi skemi ta' investiment u biex tirregola r-residenza bi skemi ta' investiment.
L-iskemi jagħtu ċittadinanza tal-UE jew status ta' residenti lil ċittadini mhux tal-UE bi skambju għal investimenti finanzjarji.
L-awtur tar-rapport Sophie in 't Veld (Renew Europe, In-Netherlands) qalet: "Il-limitu għal dak li jgħodd bħala investiment ilu wisq baxx.
Ir-residenza fl-UE għandha tingħata biss lil nies li qed jinvestu fl-ekonomija reali u li jistgħu jiġu fdati bħala investituri leġittimi mingħajr sfond kriminali."
Dawn l-iskemi huma kkaratterizzati b'rekwiżiti minimi jew ineżistenti ta' preżenza fiżika u joffru triq rapida lejn l-istatus ta' residenza jew ċittadinanza f'pajjiż tal-UE meta mqabbla mal-ostakli li wieħed ifittex protezzjoni internazzjonali, migrazzjoni legali jew naturalizzazzjoni permezz ta' kanali konvenzjonali.
Ladarba jingħataw l-istatus il-ġdid tagħhom ta' residenza jew ċittadinanza, il-benefiċjarji tal-iskemi immedjatament jibdew igawdu l-libertà ta' moviment fiż-żona Schengen.
Ir-rapport magħmul mill- kumitat tal-libertajiet ċivili tal-Parlament isejjaħ l-iskemi "oġġezzjonabbli mil-lat etiku, legali u ekonomiku".
Tliet pajjiżi bħalissa għandhom skemi ta' ċittadinanza b'investiment: Malta, il-Bulgarija (fejn il-gvern ressaq leġiżlazzjoni biex itemmha) u Ċipru (jipproċessa biss l-applikazzjonijiet sottomessi qabel Novembru 2020).
Tnax-il pajjiż tal-UE bħalissa joperaw residenza permezz ta' skemi ta' investiment.
Il-livelli minimi ta' investiment ivarjaw minn €60,000 sa €1,250,000.
Studju stmat li aktar minn 130,000 persuna kisbu residenza jew ċittadinanza f'pajjiżi tal-UE permezz ta' dawn l-iskemi bl-investiment totali stmat għal €21.4 biljun mill-2011 sal-2019.
Tapit aħmar għal nies dubjużi
Ir-rapport jgħid li l-eżistenza ta' skemi ta' passaport għal flus kontanti tolqot lill-pajjiżi kollha tal-UE għaliex deċiżjoni minn stat membru wieħed li tagħti ċittadinanza għall-investiment awtomatikament tagħti drittijiet fir-rigward ta' pajjiżi oħra.
Dawn id-drittijiet jinkludu l-libertà tal-moviment, id-dritt tal-vot u tal-kandidatura fl-elezzjonijiet lokali u Ewropej u d-dritt ta' aċċess għas-suq uniku għall-attivitajiet ekonomiċi.
L-iskemi jistgħu jaffettwaw pajjiżi oħra tal-UE minħabba r-riskji ta' korruzzjoni, ħasil tal-flus, theddid għas-sigurtà, evitar tat-taxxa, pressjoni fuq is-settur tal-proprjetà immobbli u erożjoni tal-integrità tas-suq intern.
Sadanittant, il-pajjiżi tal-UE mhux dejjem jikkonsultaw id-databases tal-UE disponibbli jew jiskambjaw informazzjoni dwar ir-riżultat ta' tali kontrolli u proċeduri, skont ir-rapport tal-kumitat.
Tesprimi tħassib li xi pajjiżi ġew irrappurtati li aċċettaw applikanti għaċ-ċittadinanza li ma ssodisfawx ir-rekwiżiti tas-sigurtà.
In 't Veld qal: "Nuqqas ta' skrutinju kien ifisser li t-tapit l-aħmar ġie mtella' għall-korruzzjoni u l-ħasil tal-flus.
Nies dellija ħallsu somom kbar ta' flus biex jiksbu aċċess għall-UE.
Il-komunitajiet ma bbenefikawx minn dawn is-somom, iżda minflok sofrew minn korruzzjoni.
Il-ġurnalisti li qed jinvestigaw uħud min-nies li deħlin xi drabi ffaċċjaw konsegwenzi gravi.
F'aktar minn modi, l-Ewropa kollha ġġorr il-piż ta' prattiki li marġinalment jibbenefikaw xi gvernijiet."
Il-Kummissjoni Ewropea nediet proċeduri ta' ksur kontra Ċipru u Malta fl-2020 dwar iċ-ċittadinanza tagħhom permezz ta' skemi ta' investiment u r-rapport jistieden lill-Kummissjoni tavvanza dawk il-proċeduri.
L-invażjoni Russa tal-Ukrajna kompliet tiġbed l-attenzjoni lejn dawn l-iskemi.
Il-President tal-Parlament Roberta Metsola pubblikat Tweet fil-25 ta' Frar 2022: "Il-Kremlin ilu jaħseb li jista' jixtri triqtu lejn l-Ewropa.
Wasal iż-żmien li nagħlqu kwalunkwe lakuna, jintemmu l-fenomenu perikoluż tal-hekk imsejħa passaporti tad-deheb li jipprovdu backdoor għaċ-ċittadinanza Ewropea u niżguraw li l-flus Russi ma jsirux il-gass Russu li jmiss."
F' riżoluzzjoni adottata fl-1 ta' Marzu 2022, il-MPE talbu li pajjiżi tal-UE bi skemi bħal dawn jirrevedu l-benefiċjarji kollha u jirrevokaw dawk attribwiti lir-Russi sinjuri, speċjalment dawk marbuta ma' nies u kumpaniji sanzjonati.
Il-Parlament iddiskuta r-rapport fis-7 ta' Marzu 2022 fi Strasburgu u approvah l-għada.
Il-Kummissjoni issa se jkollha bżonn tħejji proposta leġiżlattiva jew tiġġustifika d-deċiżjoni tagħha li ma tagħmilx dan.
Tgħallem aktar
Il-MPE jitolbu projbizzjoni tal-"programmi taċ-ċittadinanza" u regoli speċifiċi għall-"viżi tad-deheb"
File tal-proċedura [EN]
Mogħdijiet għall-azzjoni tal-UE dwar iċ-ċittadinanza u r-residenza permezz ta' skemi ta' investiment [EN]
Il-Parlament irid regoli ġodda tal-UE biex jiżguraw li l-kumpaniji jinżammu responsabbli meta l-azzjonijiet tagħhom jagħmlu ħsara lin-nies u lill-pjaneta.
Il-kollass ta' fabbrika tal-ħwejjeġ fl-2013 qatel 1,129 ruħ fl-agħar diżastru industrijali tal-Bangladesh RANA-PLAZA_MUNIR-UZ-ZAMAN---AFP_
Fl-10 ta' Novembru 2022, il-Parlament adotta l-pożizzjoni tiegħu dwar regoli ġodda proposti dwar ir- responsabbiltà korporattiva .
Il-membri tal-PE huma favur liġi li tobbliga lill-kumpaniji akbar tal-UE jindirizzaw aspetti ta' kif jipproduċu u jwasslu l-prodotti u s-servizzi tagħhom li jistgħu jaffettwaw id-drittijiet tal-bniedem, l-ambjent u l-istandards soċjali.
Billi jintroduċi rekwiżiti ta' rappurtar aktar dettaljati dwar l-impatt tal-kumpaniji fuq dawn il-kwistjonijiet, ibbażati fuq kriterji komuni f'konformità mal- miri tal-UE dwar il-klima , il-Parlament jittama li jtemm il-greenwashing, li huwa meta l-kumpaniji jissuġġerixxu li huma aktar favur l-ambjent milli huma verament.
Ir-rekwiżiti għandhom isaħħu wkoll l-ekonomija tas-suq soċjali tal-UE u nisperaw li jistabbilixxu l-bażi għall-istandards ta' rappurtar tas-sostenibbiltà fuq livell globali.
Regoli vinkolanti lil hinn mill-fruntieri
Ir-regoli japplikaw għall-impriżi l-kbar kollha fl-UE kemm jekk huma elenkati fis-swieq tal-ishma jew le.
Intrapriżi żgħar u ta' daqs medju elenkati wkoll jiġu inklużi, iżda jingħataw aktar żmien biex jadattaw għar-regoli l-ġodda.
Il-Parlament jgħid li r-regoli vinkolanti għandhom imorru lil hinn mill-fruntieri tal-UE, li jfisser li kumpaniji mhux tal-UE b'attività sostanzjali fl-UE - dawk b'fatturat ta' aktar minn €150 miljun - ikollhom jikkonformaw ukoll.
"L-Ewropa qed turi lid-dinja li huwa tabilħaqq possibbli li jiġi żgurat li l-finanzi, fis-sens dejjaq tal-kelma, ma jirregolawx l-ekonomija globali kollha," qal Pascal Durand (Renew Europe, Franza), il-membru tal-PE ewlieni għal din il-kwistjoni.
Il-Kummissjoni Ewropea ppubblikat studju fi Frar 2020, li sab li kumpanija waħda minn kull tlieta fl-UE kienet qed tieħu xi forma ta' miżuri ta' diliġenza dovuta filwaqt li 70 % tan-negozji Ewropej appoġġaw ir-regoli ta' diliġenza dovuta fl-UE kollha.
F'Marzu 2021, il-Parlament talab lill-Kummissjoni biex toħroġ b'liġi biex tipproteġi aħjar id-drittijiet tal-bniedem u l-vittmi f'pajjiżi mhux tal-UE u tipprojbixxi l-importazzjonijiet marbuta ma' ksur sever tad-drittijiet tal-bniedem bħat-xogħol furzat jew it-tfal.
Aqra aktar dwar kif il-politika kummerċjali tal-UE tgħin biex tippromwovi d-drittijiet tal-bniedem u l-istandards ambjentali
Ekonomija sostenibbli: regoli ġodda ta' rappurtar għal kumpaniji multinazzjonali
File tal-proċedura [EN]
Stqarrija għall-istampa: Il-Parlament jadotta regoli ġodda ta' rappurtar għall-kumpaniji multinazzjonali (10 ta' Novembru 2022) [EN]
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Numru tat-telefown: (+32) 2 28 34906 (BXL)
Numru tal-mobile: (+32) 477 99 14 95
Il-Kummissjoni pproponiet l-adeżjoni tal-UE fl-2016, iżda r-ratifika waqfet minħabba r-retiċenza ta' xi pajjiżi tal-UE Il-Qorti tal-Ġustizzja tal-UE kkonfermat fl-2021 li l-UE tista' tirratifika l-Konvenzjoni b'vot bil-maġġoranza kwalifikata L-adeżjoni tal-UE mal-Konvenzjoni ma teżentax lil sitt Stati Membri milli jirratifikawha huma stess
Waħda minn kull tliet nisa fl-UE esperjenzat vjolenza fiżika u/jew sesswali
Il-MPE vvutaw biex japprovaw l-adeżjoni tal-Unjoni Ewropea għall-Konvenzjoni dwar il-Prevenzjoni u l-Ġlieda Kontra l-Vjolenza fuq in-Nisa, u ikkonkludew ir-rwol tal-Parlament fil-proċess.
Sitt snin wara li l-UE ffirmat il-Konvenzjoni ta' Istanbul — l-ewwel strument internazzjonali legalment vinkolanti dwar il-prevenzjoni u l-ġlieda kontra l-vjolenza fuq in-nisa u l-bniet — din għadha ma ġietx ratifikata minħabba r-rifjut ta' xi stati membri, minkejja d-diversi appelli tal- Parlament biex dan isir .
Madankollu, l- opinjoni tal-Qorti tal-Ġustizzja tal-UE tas-6 ta' Ottubru 2021 ikkonfermat li l-Unjoni Ewropea tista' tirratifika l-Konvenzjoni ta' Istanbul mingħajr il-qbil tal-istati membri kollha.
Il-Qorti sabet li l-ambitu xieraq għall-adeżjoni tal-UE huwa l-ażil, il-kooperazzjoni ġudizzjarja f'materji kriminali, u l-obbligi tal-istituzzjonijiet tal-UE u l-amministrazzjoni pubblika.
B'konformità ma' dan, l-Erbgħa l-MPE ivvutaw biex jagħtu l-approvazzjoni tagħhom f'żewġ votazzjonijiet separati:
dwar l-istituzzjonijiet u l-amministrazzjoni pubblika tal-Unjoni b'472 vot favur, 62 kontra u 73 astensjoni,
dwar il-kooperazzjoni ġudizzjarja f'materji kriminali, l-asil u n-non-refoulement b'464 vot favur, 81 kontra u 45 astensjoni.
L-adeżjoni tal-UE mal-Konvenzjoni ta' Istanbul ma teżentax lill-istati membri milli jirratifikawha huma stess, il-MPE kemm-il darba qalu, filwaqt li ħeġġew lis-sitt pajjiżi li fadal — il-Bulgarija, iċ-Ċekja, l-Ungerija, il-Latvja, il-Litwanja u s-Slovakkja — biex jirratifikaw il-Konvenzjoni mingħajr dewmien, sabiex tkun tista' tipproteġi lin-nisa sal-limitu sħiħ tal-kamp ta' applikazzjoni maħsub tal-Konvenzjoni.
Il-Kunsill issa jista' jipproċedi bil-konklużjoni tal-adeżjoni tal-UE għall-Konvenzjoni.
Il-Konvenzjoni tal-Kunsill tal-Ewropa dwar il-prevenzjoni u l-ġlieda kontra l-vjolenza fuq in-nisa ("il-Konvenzjoni ta' Istanbul") hija l-ewwel test internazzjonali li jiddefinixxi legalment il-vjolenza fuq in-nisa u jistabbilixxi qafas komprensiv ta' miżuri legali u ta' politika għall-prevenzjoni ta' tali vjolenza, l-appoġġ lill-vittmi u l-ikkastigar tal-awturi ta' reati.
F'Ottubru 2015, il-Kummissjoni adottat pjan direzzjonali, li kkonkluda li l-adeżjoni tal-UE mal-Konvenzjoni toħloq qafas koerenti fil-livell tal-UE għall-ġlieda kontra l-vjolenza fuq in-nisa, ittejjeb il-prevenzjoni għan-nisa kollha u toffri protezzjoni u appoġġ aħjar għan-nisa u t-tfal u gruppi speċifiċi ta' nisa li huma vittmi ta' vjolenza.
Reġistrazzjoni filmat tad-dibattitu (9.5.2023)
Filmat dwar l-adeżjoni tal- UE għall-Konvenzjoni ta' Istanbul dwar il-vjolenza fuq in-nisa: siltiet mid-dibattitu (09/05), estratti mill-votazzjoni u dikjarazzjonijiet mir-rapporteurs (10.5.2023)
Ritratti, vidjo, u materjal awdjo b'xejn taċ-Ċentru Multimidjai tal-Parlament (vjolenza kontra n-nisa)
Numru tat-telefown: (+33) 3 881 74 005 (STR)
Taxxa fuq skart tal-imballaġġ tal-plastik mhux riċiklat hija waħda mill-proposti tal-Parlament għal sorsi ġodda ta' dħul tal-UE Biex tinvesti fil-futur tal-Ewropa u tappoġġa l-irkupru, l-UE qablet fuq skeda vinkolanti biex tintroduċi sorsi ġodda ta' dħul għall-baġit tal-Unjoni.
Fi ftehim dwar il-baġit tal-UE 2021–2027 kif ukoll l- istrument għall-irkupru tal-COVID-19 ta' EUR 750 biljun f l-10 ta' Novembru 2020, il-Parlament, il-Kunsill u l-Kummissjoni laħqu ftehim dwar skeda ta' żmien vinkolanti għall-introduzzjoni ta' sorsi ġodda ta' dħul tal-UE, inklużi imposti fuq l-iskart tal-plastik mhux riċiklat, il-ġganti tat-teknoloġija u n-niġġiesa barranin ewlenin.
Aqra iktar: spjegazzjoni tal-baġit fit-tul tal-UE
Il-pajjiżi tal-UE jikkontribwixxu għal baġit komuni tal-UE sabiex jinkisbu objettivi komuni.
It-Trattati ta' l-UE jistipulaw li l-baġit ta' l-Unjoni "għandu jkun iffinanzjat kollu kemm hu mir-riżorsi proprji".
Dawn is-sorsi ta' dħul huma determinati mill-Kunsill, li jaġixxi unanimament wara konsultazzjoni mal-Parlament.
Is-sorsi ta' dħul għandhom jiġu ratifikati wkoll minn kull pajjiż tal-UE.
Is-sistema tar-riżorsi proprji baqgħet fil-biċċa l-kbira l-istess għal tliet deċennji u l-Parlament ilu jappella biex tiġi riveduta.
X'riżorsi proprji diġà jeżistu?
Peress li l-baġit tal-UE għandu dejjem ikun f'bilanċ, id-dħul annwali għandu jkopri kompletament in-nefqa annwali.
Riżorsi proprji tradizzjonali (prinċipalment dazji doganali, li qabel kienu jinkludu wkoll imposti fuq iz-zokkor; normalment jammontaw għal madwar 10 % tad-dħul mir-riżorsi proprji)
Riżorsi proprji bbażai fuq il-VAT (trasferiment ta' perċentwal tal-VAT stmata miġbura mill-pajjiżi tal-UE; normalment jammonta wkoll għal madwar 10 % tad-dħul)
R iżorsi proprji bbażati fuq l-ING (il-pajjiżi tal-UE jittrasferixxu sehem mill-introjtu nazzjonali gross annwali tagħhom; jammonta għal madwar 70 % tad-dħul mir-riżorsi proprji)
Dħul ieħor (jinkludi multi lill-kumpaniji li jiksru l-liġi tal-kompetizzjoni tal-UE, kontribuzzjonijiet ta' pajjiżi mhux tal-UE għal ċerti programmi tal-UE u taxxi fuq is-salarji tal-persunal tal-UE;
Xi pajjiżi tal-UE (l-Awstrija, id-Danimarka, il-Ġermanja, in-Netherlands u l-Iżvezja) bħalissa jibbenefikaw minn rifużjonijiet fuq il-kontribuzzjonijiet tagħhom għall-baġit tal-UE.
l-1 ta' Jannar 2021: riżorsi proprji bbażati fuq id-dħul mill- Iskema tal-ETS (dħul mis-sistema li tirrestrinġi l-volum ta' gassijiet li jistgħu jiġu emessi mill-industrija li tuża ħafna enerġija, il-produtturi tal-enerġija u l-linji tal-ajru)
l-1 ta' Jannar 2023: riżorsi proprji bbażati fuq it-tassazzjoni tas-servizzi diġitali (l-iżgurar ta' tassazzjoni ġusta tal-ekonomija diġitali)
l-1 ta' Jannar 2023: riżorsi proprji abbażi ta' mekkaniżmu ta' aġġustament tal-karbonju fil-fruntiera (prezz tal-karbonju fuq l-importazzjoni ta' oġġetti minn barra l-UE biex jiġu żgurati kundizzjonijiet ekwi fil-ġlieda kontra t-tibdil fil-klima)
l-1 ta' Jannar 2024: riżorsi proprji bbażati fuq taxxa fuq it-tranżazzjonijiet finanzjarji (l-iżgurar li s-settur finanzjarju jħallas is-sehem ġust tiegħu mit-taxxi)
l-1 ta' Jannar 2026: riżorsi proprji marbuta mal-bażi komuni konsolidata għat-taxxa korporattiva (sehem mill-profitti taxxabbli tal-kumpaniji kif ikkalkulati skont sett uniku ta' regoli fl-UE).
Kif qed jiġu riformati r-riżorsi proprji tal-UE?
Il-Parlament għal żmien twil emmen li s-sistema tad-dħul tal-UE kienet mhux ċara, inġusta u fil-bżonn ta' riforma sabiex jiġu indirizzati aħjar l-isfidi attwali u jinkisbu riżultati sinifikanti għall-Ewropej.
Biex titnaqqas id-dipendenza fuq il-kontribuzzjonijiet ibbażati fuq id-dħul nazzjonali gross u l-VAT mill-pajjiżi tal-UE, il-Parlament talab l-introduzzjoni ta' sorsi ta' dħul ġenwini ġodda marbuta mal-politiki u l-objettivi tal-UE.
Wara l-ftehim interistituzzjonali vinkolanti, mill-1 ta' Jannar 2021 daħal fis-seħħ sors ta' dħul ibbażat fuq l-iskart mill-imballaġġ tal-plastik mhux riċiklat .
Dan inċentiva t-tnaqqis fl-użu tal-plastik li jintuża darba biss, ir-riċiklaġġ u ta spinta lill-ekonomija ċirkolari .
Qed jitħejjew basket ta' riżorsi proprji ġodda:
riżorsi proprji bbażati fuq id-dħul mis- Sistema għall-Iskambju ta' Kwoti tal-Emissjonijiet (dħul mis-sistema li tillimita l-volum ta' gassijiet b'effett ta' serra li jistgħu jiġu emessi minn pereżempju l-industrija li tuża ħafna enerġija, il-produtturi tal-enerġija u l-linji tal-ajru)
riżorsi proprji bbażati fuq it- tassazzjoni tas-servizzi diġitali (l-iżgurar ta' tassazzjoni ġusta tal-ekonomija diġitali)
ir-riżorsi proprji bbażati fuq mekkaniżmu ta' aġġustament tal-karbonju fil-fruntiera (prezz tal-karbonju fuq l-importazzjonijiet ta' ċerti oġġetti minn barra l-UE, jgħin biex jiġu żgurati kundizzjonijiet ekwi fil-ġlieda kontra t-tibdil fil-klima)
riżorsi proprji bbażati fuq taxxa fuq it-tranżazzjonijiet finanzjarji (li tiżgura li s-settur finanzjarju jħallas is-sehem ġust tiegħu tat-taxxi)
riżorsi proprji marbuta mas- settur korporattiv jew bażi komuni ġdida għat-taxxa korporattiva
F'Mejju 2023, il-Parlament approva rapport li jitlob valutazzjoni tal-proċess ta’ riforma s’issa, u jipproponi wkoll xi ideat ġodda għal sorsi ta’ dħul addizzjonali bħal taxxa fuq il-kriptoassi.
Bl-istess mod, il-Membri tal-PE jridu li l-Kummissjoni tressaq lott ġdid ta’ proposti "mhux aktar tard mit-tielet kwart tal-2023."
X’benefiċċji se toħloq ir-riforma tar-riżorsi proprji?
Dawn is-sorsi ġodda ta’ dħul se jgħinu biex jitħallas id-dejn konġunt meħud mill-pajjiżi tal-UE biex jiffinanzjaw l-irkupru tal-COVID-19.
Mingħajr riżorsi proprji ġodda, il-flus ta’ rkupru mislufa jkollhom jitħallsu lura permezz ta’ aktar tnaqqis fil- programmi tal-UE u/jew kontribuzzjonijiet ogħla bbażati fuq l-ING mill-pajjiżi tal-UE.
Il-Membri tal-PE jargumentaw ukoll li ż-żieda fir-rati tal-imgħax tpoġġi aktar pressjoni fuq il-baġit tal-UE hekk kif l-ispejjeż tas-self qed jiżdiedu.
Il-Parlament irid jiżgura li l-piż ma jkunx fuq il-kontribwenti tat-taxxa, iżda fuq il-ġganti tat-teknoloġija, il-bejjiegħa tat-taxxa, in-niggiesa barranin ewlenin u oħrajn li ma jħallsux is-sehem ġust tagħhom.
Ir-riżorsi proprji l-ġodda jiżguraw li l-prijoritajiet tal-UE — bħall- Patt Ekoloġiku u t-trasformazzjoni diġitali — jiġu riflessi aħjar fil-finanzjament tal-baġit tagħha.
Rapport fuq inizjattiva proprja dwar ir-riżorsi proprji: bidu ġdid għall-finanzi tal-UE, bidu ġdid għall-Ewropa (25 ta’ April 2023)
Asserzjonijiet ambjentali ġenerali u mhux sostanzjati għandhom jiġu pprojbiti Limitazzjoni intenzjonata fuq kemm idum iservi prodott m'għandhiex tkun permessa Prodott għandu jibqa' jaħdem sew bi spare parts u oġġetti magħmula minn manifattur differenti
Il-MPE jridu jgħinu lill-konsumaturi jagħżlu oġġetti u kumpaniji li ma jagħmlux ħsara lill-ambjent ©AdobeStock_ Olivier Le Moal
Il-Ħamis, il-MPE approvaw abbozz ta' leġiżlazzjoni li jtejjeb it-tikkettar u s-sostenibbiltà tal-prodotti u li jtemm l-asserzjonijiet qarrieqa.
B'544 vot favur, 18 kontra u 17-il astensjoni, il-plenarja approvat il-proposta għal direttiva ġdida dwar l-għoti tas-setgħa lill-konsumaturi għat-tranżizzjoni ekoloġika.
L-għan ewlieni tagħha hu li tgħin lill-konsumaturi jagħmlu għażliet favur l-ambjent u jħeġġu lill-kumpaniji joffrulhom prodotti aktar sostenibbli u li jservu aktar.
Il-projbizzjoni ta' riklami qarrieqa u asserzjonijiet ambjentali ġeneriċi
Il-mandat ta' negozjar approvat tal-Parlament għandu l-pjan li jipprojbixxi l-użu ta' asserzjonijiet ambjentali ġeneriċi bħal "favur l-ambjent", "naturali", "bijodegradabbli", "newtrali għall-klima" jew "eko" jekk ma jkunux akkumpanjati minn evidenza dettaljata.
Għandu l-għan ukoll li jipprojbixxi asserzjonijiet ambjentali li jkunu bbażati biss fuq skemi ta' kumpens għal emissjonijiet tal-karbonju.
Barra minn hekk, se jkunu pprojbiti wkoll prattiki qarrieqa oħra bħal asserzjonijiet dwar il-prodott kollu jekk l-asserzjoni tkun valida biss għal parti tal-prodott, jew asserzjoni li prodott se jservi għal żmien speċifiku jew li jista' jintuża b'intensità partikolari jekk dan kollu ma jkunx vera.
Sabiex l-informazzjoni dwar il-prodott tkun aktar sempliċi, il-MPE qed jippjanaw li jippermettu biss l-użu ta' tikketti ta' sostenibbiltà bbażati fuq skemi ta' ċertifikazzjoni uffiċjali jew stabbiliti mill-awtoritajiet pubbliċi.
Il-ġlieda favur prodotti li ma jeqdimux malajr
Sabiex il-prodotti jservu aktar, il-Parlament irid jipprojbixxi l-introduzzjoni ta' karatteristiċi tad-disinn li jillimitaw il-ħajja ta' prodott jew li jikkawżawlu ħsara bikrija.
Barra minn hekk, il-produtturi m'għandhomx jitħallew jillimitaw il-funzjonalità ta' prodott meta jintuża ma' oġġetti, spare parts jew aċċessorji (pereżempju chargers jew cartridges tal-linka) magħmula minn kumpaniji oħra.
Sabiex jagħżlu prodotti li jservu aktar u li jistgħu jissewwew, qabel ma jixtru l-konsumaturi għandhom jiġu infurmati bi kwalunkwe restrizzjoni fuq it-tiswija.
Barra minn hekk, il-MPE jipproponu tikketta ta' garanzija ġdida li tindika mhux biss it-tul tal-garanzija meħtieġa bil-liġi iżda wkoll it-tul ta' kwalunkwe estensjoni tal-garanzija possibbli offruta mill-produtturi.
Dan kollu jpoġġi enfażi fuq oġġetti ta' kwalità u jagħti inċentiv lill-kumpaniji biex jiffukaw aktar fuq is-sostenibbiltà.
Wara l-votazzjoni, ir-rapporteur Biljana Borzan (S&D, HR) tkellmet dwar dan is-suġġett: "L-industrija mhux se tibqa' tagħmel qligħ minn prodotti li jinkisru malli tiskadi l-garanzija.
Il-konsumaturi jridu jingħataw informazzjoni ċara dwar l-għażliet u l-ispejjeż tat-tiswija.
It-tikketti tal-prodott se jinfurmaw liċ-ċittadini liema oġġetti għandhom il-garanzija li jservu aktar u b'hekk ikunu il-produtturi ta' oġġetti aktar sostenibbli li jibbenefikaw.
It-taħwid ta' asserzjonijiet ambjentali foloz se jintemm għaliex asserzjonijiet ambjentali ċertifikati u sostanzjati biss se jkunu permessi".
Il-Kunsill tal-UE adotta l-mandat ta' negozjar tiegħu stess fit-3 ta' Mejju.
Dan ifisser li n-negozjati bejn il-Parlament u l-Istati Membri dwar il-kontenut u l-kliem finali tad-direttiva jistgħu jibdew daqt.
Id-direttiva proposta hija parti mill-ewwel pakkett dwar l-ekonomija ċirkolari, flimkien mar- Regolament dwar l-Ekodisinn , ir-Regolament dwar il-Prodotti għall-Bini u rapport fuq inizjattiva proprja dwar l-Istrateġija tal-UE għal Tessuti Sostenibbli u Ċirkolari .
Hi twitti t-triq għall- green claims directive (direttiva dwar l-asserzjonijiet ambjentali) li tispeċifika aktar il-kundizzjonijiet tal-asserzjonijiet ambjentali fil-futur.
Fl-adozzjoni ta' din il-leġiżlazzjoni, il-Parlament qed iwieġeb għall-aspettattivi taċ-ċittadini fir-rigward tal-konsum, l-ippakkjar u l-produzzjoni sostenibbli kif ukoll it-tkabbir u l-innovazzjoni sostenibbli kif espressi fil-Proposti 5 (1), (7) u (10) u 11 (2) tal-konklużjonijiet. tal-Konferenza dwar il-Futur tal-Ewropa.
Numru tat-telefown: (+32) 2 28 43512 (BXL)
Numru tal-mobile: (+32) 477 99 06 65
Il-passi tal-proċedura
L-analiżi fil-fond tal-Parlament Ewropew dwar il-leġiżlazzjoni dwar il-Konsum Sostenibbli u l-Protezzjoni tal-Konsumatur (April 2020)
Ritratti, vidjows u awdjo mingħajr ħlas
Il-gwerra tar-Russja kontra l-Ukrajna enfasizzat il-ħtieġa li l-UE ssaħħaħ l-istrateġija ta' difiża tagħha u tħaffef il-produzzjoni tal-armi.
Tgħallem kif.
Suldati mgħammra b'xkubetti tal-attakk li jitħarrġu fil-firxa tal-isparar.
Fid-9 ta' Mejju, il-Membri tal-PE qablu li jħaffu l-leġiżlazzjoni biex tingħata spinta lill-produzzjoni tal-UE tal-munizzjon u l-missili, l-hekk imsejjaħ Att b'Appoġġ għall-Produzzjoni tal-Munizzjon (ASAP) .
Il-proposta hija li jiġi pprovdut finanzjament ta' €500 miljun biex jgħin lill-industrija tal-UE żżid il-kapaċità biex iżżid il-konsenji lill-Ukrajna u tgħin lill-pajjiżi tal-UE jimlew mill-ġdid l-istokkijiet tagħhom.
Il-Parlament għandu l-għan li japprova l-liġi sal-aħħar ta' Lulju.
L-espansjoni tal-istokkijiet Ewropej tat-tagħmir tad-difiża
B'mod parallel, il-Membri tal-PE qed jaħdmu fuq ir-Rinfurzar tal-Industrija tad-Difiża Ewropea permezz tal-Att dwar l-Akkwist Komuni (EDIRPA) biex jappoġġjaw lill-pajjiżi tal-UE fix-xiri konġunt ta' prodotti tad-difiża bħas-sistemi tal-armi, il-munizzjon u t-tagħmir mediku, sabiex jgħinu biex jimtlew il-lakuni l-aktar urġenti u kritiċi.
Il-proposta għandha l-għan li tagħti spinta lill-bażi industrijali u teknoloġika tad-difiża Ewropea u trawwem il-kooperazzjoni dwar l-akkwist fil-qasam tad-difiża, b'mod partikolari biex jintlaħaq l-għan tal-akkwist konġunt ta' 35 % tal-infiq totali fuq it-tagħmir meta mqabbel ma' 18 % fl-2021.
Kif se jaħdem l-akkwist komuni tal-prodotti tad-difiża?
Strument b'valur ta' EUR 500 miljun
L-istrument il-ġdid, b'valur ta' EUR 500 miljun, se jinkoraġġixxi l-akkwist konġunt ta' prodotti tad-difiża minn tal-inqas tliet pajjiżi tal-UE.
Se tiffinanzja sa 20 % tal-valur stmat ta' kuntratti ta' akkwist komuni.
Parteċipazzjoni ta' pajjiżi li mhumiex fl-UE
Apparti mill-Istati Membri tal-UE, l-istrument ser ikun disponibbli wkoll għall-pajjiżi li huma parti miż-Żona Ekonomika Ewropea — l-Iżlanda, il-Liechtenstein u n-Norveġja.
Il-pajjiżi tal-UE jkunu jistgħu jieħdu sehem ukoll fl-akkwist konġunt tal-prodotti tad-difiża mal-Ukrajna u l-Moldova.
Il-Membri tal-PE qablu dwar il-pożizzjoni tagħhom dwar il-proposti matul is-sessjoni plenarja tat-8–11 ta' Mejju u issa se jibdew in-negozjati mal-Kunsill.
Aqra aktar dwar kif il-Parlament Ewropew qed jappoġġa lill-Ukrajna
Ħarsa ġenerali lejn kif l-UE u l-Parlament Ewropew appoġġaw lill-Ukrajna fl-2022 mill-bidu tal-invażjoni tar-Russja fl-24 ta' Frar.
Kif l-UE qed tappoġġa lill-Ukrajna fl-2023
App Belġjana tal-lingwa għar-refuġjati rebħet il-Premju Karlu Manju għaż-Żgħażagħ Ewropej tal-2023.
Iċ-ċerimonja tal-għoti tal-Premju Karlu Manju għaż-Żgħażagħ Ewropej 2022 Kull sena ġuriji nazzjonali u Ewropej jagħżlu proġett minn kull pajjiż tal-UE.
26 rebbieħ nazzjonali ġew mistiedna għaċ-ċerimonja tal-premjazzjoni f'Aachen fit-12 ta' Mejju, fejn tħabbru t-tliet rebbieħa tal-UE.
Rebbieħa Ewropej
L- ewwel premju ta' EUR 7,500 ingħata għall-"AILEM" mill-Belġju — l-ewwel applikazzjoni lingwistika li qatt saret imfassla għar-refuġjati u l-applikanti għall-ażil u żviluppata f'konsultazzjoni magħhom.
Hija tuża l-lingwa biex tkisser in-nuqqas ta' ftehim interkulturali u d-distakki bejn ir-refuġjati u l-pajjiż ospitanti tagħhom u tinkludi frażijiet utli, stejjer u logħob tat-tagħlim tal-lingwi, kif ukoll modi ta' konnessjoni ma' utenti oħra.
Il-proġett għandu l-għan li jlaqqa' flimkien persuni minn sfondi, esperjenzi u status soċjali differenti.
Żewġ proġetti saru t- tieni post konġunt : "Mużew Mobbli tal-Klima" mil-Litwanja u "Il-Korrispondent Ewropew" mill-Pajjiżi l-Baxxi.
It-tnejn li huma se jirċievu EUR 3 750.
Il-"Mużew Mobbli tal-Klima" (Mobili Klimato muziejaus paroda) twaqqaf f'Mejju 2022 bil-għan li jġiegħel lin-nies jadottaw stil ta' ħajja li ma jagħmilx ħsara lill-klima.
Dan jikkonsisti f'erba' kontenituri mobbli tal-baħar li jirrappreżentaw erba' temi:
It-tibdil fil-klima — il-kawżi u l-impatt
Il-Patt Ekoloġiku tal-UE
Biedja sostenibbli u ikel tajjeb għas-saħħa
Suġġerimenti prattiċi dwar it-tnaqqis tal-konsum
"Il-Korrispondent Ewropew", imwaqqaf fl-2022, ilaqqa' flimkien aktar minn 140 ġurnalist żagħżugħ minn madwar l-Ewropa bil-għan li jinħoloq ġurnaliżmu Ewropew.
Huma jibagħtu email b'newsletter ta' kuljum, li tkopri reġjun differenti kuljum, bl-aħbarijiet Ewropej l-aktar rilevanti.
Jinvestigaw ukoll kif kwistjonijiet kbar jiżvolġu f'pajjiżi Ewropej differenti.
Rebbieħa nazzjonali
Skopri aktar dwar ir -rebbieħa nazzjonali tal-2023 .
Il-Premju Karlu Manju għaż-Żgħażagħ Ewropej
Il-premju, mogħti b'mod konġunt mill-Parlament Ewropew u l-Fondazzjoni Internazzjonali tal-Premju Karlu Manju, huwa miftuħ għal inizjattivi minn żgħażagħ ta' bejn is-16 u t-30 sena involuti fi proġetti li jippromwovu l-fehim Ewropew u internazzjonali.
Mill-2008, 5,000 proġett ikkompetew għall-premju.
Aktar dwar il-Premju Karlu Manju għaż-Żgħażagħ
Is-sit web tal-premju
Lista tar-rebbieħa nazzjonali [EN]
Ara l-iskeda tagħna għal ħarsa ġenerali dwar kif l-UE u l-Parlament Ewropew qed ikomplu jappoġġaw lill-Ukrajna fl-2023.
Il-President Ukren Volodymyr Zelensky jindirizza lill-Parlament Ewropew fid-9 ta' Frar, qabel laqgħa speċjali mal-mexxejja tal-UE.
L-iskeda ta' żmien hija f'ordni kronoloġika bil-maqlub, jiġifieri l-aktar avveniment reċenti se jidher fuq nett u l-eqdem wieħed fil-qiegħ.
Ara kif l-UE u l-Parlament kienu qed jappoġġjaw lill-Ukrajna fl-2022 .
Appoġġ tal-UE għall-Ukrajna
Kif l-UE u l-Parlament Ewropew ikomplu jappoġġjaw lill-Ukrajna fl-2023.
Integrazzjoni Ewropea
Kooperazzjoni UE-Ukrajna
Il-MPE jġeddu miżuri ta' appoġġ għall-kummerċ għall-Ukrajna
Il-Parlament jaqbel li jissospendi d-dazji tal-importazzjoni tal-UE fuq l-esportazzjonijiet Ukraini ta' prodotti agrikoli għal sena oħra biex isostni l-ekonomija tal-pajjiż.
Il-MPE jagħtu dawl lill-estensjoni tal-miżuri ta' appoġġ għall-kummerċ
Tag: Kooperazzjoni UE-Ukrajna
Il-MPE jħaffu l-proposta biex tingħata spinta lill-produzzjoni tal-munizzjon
Il-Parlament jiddeċiedi li jittratta b'mod urġenti abbozz ta' liġi biex tiżdied il-produzzjoni Ewropea ta' munizzjon u missili biex tappoġġja lill-Ukrajna.
Il-Parlament iħaffef il-pjanijiet għall-produzzjoni tal-munizzjon
Tag: Kooperazzjoni UE-Ukrajna
L-ewwel laqgħa bejn il-kumitati bejn il-Parlament Ewropew u l-Verkhovna Rada tal-Ukrajna
Il-presidenti tal-kumitati tal-Parlament Ewropew u tal-Verkhovna Rada tal-Ukrajna jiltaqgħu għall-ewwel laqgħa bejn il-kumitati biex jiddiskutu t-triq 'il quddiem għall-Ukrajna fir-rigward tal-proċess ta' adeżjoni tal-pajjiż mal-UE, kif ukoll biex juru solidarjetà ma' Kyiv.
Il-MPE ewlenin jaffermaw mill-ġdid l-appoġġ qawwi tagħhom għat-triq tal-Ukrajna lejn l-UE
Tag: Kooperazzjoni UE-Ukrajna
Il-President Metsola terġa' fl-Ukrajna
Il-President tal-Parlament Ewropew Roberta Metsola żżur l-Ukrajna għat-tieni darba fi żmien sena u ikollha taħditiet mal-President Ukren Volodymyr Zelenskyy, l-Ispeaker tal-Parlament Ruslan Stefanchuk u l-Prosekutur Ġenerali Andriy Kostin.
Hija tattendi l-konferenza tal-United for Justice f'Lviv, fejn isiru diskussjonijiet dwar il-modi kif il-awturi tal-atroċitajiet kontra l-Ukreni jinżammu responsabbli.
Żjara ta' Roberta Metsola, il-President tal-PE, fl-Ukrajna - Punt għall-istampa
Tag: Kooperazzjoni UE-Ukrajna
L-Ukrajna jeħtieġ li tingħata għajnuna militari sakemm ikun meħtieġ, jgħidu l-MPE
l-MPE jitolbu li tingħata kunsiderazzjoni serja lill-forniment ta' ġettijiet u ħelikopters tal-ġlied, sistemi xierqa tal-missili u żieda sostanzjali fil-munizzjonijiet lejn l-Ukrajna.
L-Ukrajna jeħtieġ li tingħata għajnuna militari sakemm ikun meħtieġ
Tag: Kooperazzjoni UE-Ukrajna
L-UE tipproponi l-10 pakkett ta' sanzjonijiet
Bħala parti mill-għaxar pakkett ta' sanzjonijiet, l-UE tipproponi aktar projbizzjonijiet fuq l-esportazzjoni li jiswew aktar minn EUR 11-il biljun, biex iċaħħad lill-ekonomija Russa minn teknoloġija kritika u oġġetti industrijali.
Il-projbizzjonijiet jimmiraw għal ħafna oġġetti industrijali li r-Russja teħtieġ, bħall-elettronika, vetturi speċjalizzati u magni bil-ġett.
Dawn jinkludu wkoll oġġetti għas-settur tal-kostruzzjoni li jistgħu jiġu diretti lejn il-militar tar-Russja.
Dikjarazzjoni mill-President von der Leyen dwar l-10 pakkett ta' sanzjonijiet kontra r-Russja
Tag: Sanzjonijiet
President tal-Latvja lill-MPE: L-Ewropa trid tkun fuq in-naħa t-tajba tal-istorja
Il-President tal-Latvjan Egils Levits jappella lill-Ewropa biex issib ir-rieda politika biex tipproċessa lir-Russja għad-delitti tagħha u tagħti futur lill-Ukrajna fl-Ewropa.
Tag: Kooperazzjoni UE-Ukrajna
Zelenskyy jindirizza lill-Parlament Ewropew
Il-President Ukren Volodymyr Zelenskyy jindirizza lill-Parlament Ewropew waqt sessjoni plenarja straordinarja fi Brussell.
"Din il-gwerra totali issa li qed issir mir-Russja – mhix biss għat-territorju[...]
Wara l-istil tal-ħajja Ewropew tal-Ukrajna, iridu jeqirdu l-istil tal-ħajja Ewropew bħala tali," qal lill-MPE.
Wara dan, huwa jindirizza lill-mexxejja tal-UE f'summit tal-Kunsill.
Il-President Zelenskyy jgħid li r-Russja hija theddida gravi għall-istil tal-ħajja Ewropew
Tag: Kooperazzjoni UE-Ukrajna
L-UE taqbel dwar il-livell tal-limiti tal-prezzijiet għall-prodotti taż-żejt Russi
Il-Kunsill jiddeċiedi li jistabbilixxi żewġ limiti tal-prezzijiet għall-prodotti taż-żejt li jaqgħu taħt il-kodiċi NM 2710 li joriġinaw fir-Russja jew huma esportati mir-Russja.
L-UE tistabbilixxi limiti tal-prezzijiet għall-prodotti tal-petrol Russi
Tag: Sanzjonijiet
Il-MPE jgħidu li l-ħidma fuq il-futur tal-Ukrajna fl-UE trid tibda issa
Qabel is-summit bejn l-UE u l-Ukrajna fit-3 ta' Frar, il-MPE jaffermaw mill-ġdid l-impenn tagħhom għas-sħubija tal-Ukrajna fl-UE, filwaqt li tennew il-ħtieġa għal proċess ta' adeżjoni bbażat fuq il-mertu.
Il-MPE jaffermaw mill-ġdid l-impenn għas-sħubija tal-Ukrajna fl-UE [EN]
Tag: Integrazzjoni Ewropea
MPE McAllister: Se nappoġġjaw lill-Ukrajna għal kemm hemm bżonn
David McAllister, il-president tal-kumitat tal-affarijiet barranin tal-Parlament, itenni l-appoġġ tal-UE għall-Ukrajna.
Intervista mal-president tal-kumitat għall-affarijiet barranin
Tag: Kooperazzjoni UE-Ukrajna
Gwerra fl-Ukrajna: Il-MPE jisħqu għal tribunal speċjali biex jiġu kkastigati d-delitti Russi
Il-MPE jitolbu li t-tmexxija politika u militari Russa tinżamm responsabbli għad-delitt ta' aggressjoni kontra l-Ukrajna.
Il-MPE jappellaw għal tribunal speċjali biex jikkastiga d-delitti Russi
Tag: Reazzjonijiet tal-UE
Il-MPE jappellaw għal reazzjoni aktar soda għat-theddid Russu għas-sigurtà Ewropea
L-UE u l-istati membri tagħha jeħtieġ li jżidu l-assistenza militari, politika u umanitarja tagħhom lill-Ukrajna u jsaħħu d-difiża tagħhom fil-ġlieda kontra t-theddid Russu għas-sigurtà Ewropea, jgħidu l-MPE fir-rapport annwali tagħhom dwar il-Politika Estera u ta' Sigurtà Komuni.
Il-Parlament iħeġġeġ lill-UE biex taġixxi b'mod aktar sod biex tiġġieled it-theddid Russu [EN]
Tag: Reazzjonijiet tal-UE
Il-MPE jitolbu appoġġ kontinwu lill-Ukrajna
Il-MPE jappellaw għal appoġġ kontinwu għall-Ukrajna f'dibattitu mal-President tal-Kunsill Charles Michel u l-President tal-Kummissjoni Ursula von der Leyen .
Il-Parlament jiddibatti kif għandu jkompli jappoġġja lill-Ukrajna [EN]
Tag: Kooperazzjoni UE-Ukrajna
Illum, ir-rappreżentanti tal-istati membri tal-UE qablu dwar mandat għall-bidu ta' negozjati mal-Parlament Ewropew dwar reviżjoni tar- Regolament dwar is-Swieq tal-Istrumenti Finanzjarji ("MiFIR") u tat- tieni Direttiva dwar is-Swieq fl-Istrumenti Finanzjarji ("MiFID II").
Il-prijoritajiet ta' din ir-reviżjoni huma li jittejbu t-trasparenza u d-disponibbiltà tad-data tas-suq, jittejbu l-kondizzjonijiet ekwivalenti ta' kompetizzjoni bejn iċ-ċentri tal-eżekuzzjoni, u jiġi żgurat li l-infrastrutturi tas-suq tal-UE jkunu jistgħu jibqgħu kompetittivi fil-livell internazzjonali.
Abbażi ta' dan il-mandat, in-negozjati mal-Parlament Ewropew jistgħu jibdew bil-ħsieb li jintlaħaq ftehim finali dwar il-leġiżlazzjoni futura.
Ir-reviżjoni tal-MiFIR hija pass importanti biex tissaħħaħ it-trasparenza tas-suq.
B'mod partikolari dan ser isaħħaħ il-pożizzjoni tal-investituri żgħar, billi jagħtihom aċċess aktar faċli għad-data meħtieġa biex jinvestu f'ishma jew bonds.
Suq finanzjarju aktar trasparenti u aċċessibbli ser isaħħaħ l-integrità, il-kompetittività u l-effiċjenza ġenerali tas-suq uniku, għall-benefiċċju tan-negozji u ċ-ċittadini.
Zbyněk Stanjura, Ministru għall-Finanzi taċ-Ċekja
Din il-proposta ser tagħmel l-infrastrutturi tas-suq tal-UE aktar robusti.
L-emendi proposti ser iżidu wkoll il-likwidità fis-suq, u b'hekk isir aktar faċli sabiex il-kumpaniji jiksbu finanzjament mis-swieq kapitali.
L-abbozz ta' regolament għandu l-għan li jistabbilixxi bażi ta' data ċentralizzata jew "tape konsolidat" , li ser jipprovdi aċċess għad-data tas-suq minn ċentri tan-negozjar kif ukoll internalizzaturi sistematiċi u arranġamenti ta' pubblikazzjoni approvati madwar l-UE b'mod konsolidat.
Dan ser itejjeb it-trasparenza ġenerali tal-prezzijiet fiċ-ċentri tan-negozjar u ser jipprovdi lill-investituri b'aċċess aktar faċli għad-data tan-negozjar.
It-test jiżgura li l- fornituri ta' tape konsolidat (''CTP'') jipprovdu data konsolidata affidabbli kważi f'ħin reali , filwaqt li jinnota li s-CTP għandu jippubblika t-tape konsolidat tan-negozjar eżegwiti flimkien mal-aħjar offerti u l-offerti disponibbli fil-mument tan-negozjar partikolari kif ukoll l-aħjar offerta u l-offerta Ewropea disponibbli fil-mument tan-negozjar mill-aktar swieq kompetittivi.
Barra minn hekk, l-abbozz ta' regolament jintroduċi restrizzjoni fuq il-pagamenti għat-trażmissjoni tal-ordnijiet tal-klijenti fl-Unjoni.
Ir-regolament iħalli fid-diskrezzjoni tal-istati membri jippermettux din il-prattika fit-territorju tagħhom biss.
Barra minn hekk, l-abbozz ta' regolament jiċċara l-limitazzjoni fuq id-dark trading , filwaqt li jneħħi l-kumplessità u l-piż tas-sistema.
Il-limitazzjoni doppja tal-volum attwali tistabbilixxi li l-ammont ta' dark trading f'ċentru individwali ma jistax jaqbeż l-4% tan-negozjar totali u l-ammont ta' dark trading fi strument ta' ekwità fl-UE ma jistax jaqbeż it-8% tan-negozjar totali.
Il- limitazzjoni unika tal-volum il-ġdida ppreżentata fl-abbozz ta' regolament tiddependi biss fuq il- livell limitu ta' madwar l-UE kollha stabbilit għal 10% .
Barra minn hekk, sabiex jiġi żgurat livell adegwat ta' trasparenza, it-test jimmodifika l-perjodi ta' differiment għad-daqs u l-profil tal-likwidità tat-tranżazzjoni f'bonds, prodotti strutturali u kwoti tal-emissjonijiet.
Dawk id-differimenti għandhom ikunu bbażati fuq il-likwidità ta' bond, il-prodott finanzjarju strutturat u l-kwota tal-emissjonijiet, u d-daqs tat-tranżazzjonijiet. għall- fornituri tal-likwidità f'bonds , il-ħabi ta' prezzijiet u tal-volum tat-tranżazzjonijiet għal skambji kbar ħafna fl-ebda każ ma għandu jaqbeż erba' ġimgħat għad- derivattivi OTC , it-tul ta' żmien tad-differimenti għandu jiġi kkalibrat fuq bażi aktar flessibbli billi data tas-suq adegwata biss tista' tiddetermina l-adegwatezza ta' kull perjodu.
L-ESMA ser tiddetermina t-tul ta' żmien ta' dawn id-differimenti Permezz ta' dan l-aġġornament, ċerti dispożizzjonijiet dwar id- ditti tal-investiment li jinnegozjaw f'isimhom stess huma msaħħa wkoll, peress li jipprovdu likwidità lis-suq anke matul kundizzjonijiet ta' stress fis-suq.
Informazzjoni ġenerali Fil-pjan ta' azzjoni tagħha għall-unjoni tas-swieq kapitali għall-2020, il-Kummissjoni ħabbret l-intenzjoni tagħha li tressaq proposta leġiżlattiva sabiex toħloq bażi ta' data ċentralizzata li kienet maħsuba sabiex tipprovdi perspettiva komprensiva dwar il-prezzijiet u l-volum tal-ekwità u ta' strumenti finanzjarji li jixbħu l-ekwitajiet innegozjati madwar l-Unjoni f'għadd kbir ta' ċentri tan-negozjar ("tape konsolidat").
Fil-konklużjonijiet tiegħu tat-2 ta' Diċembru 2022 dwar il-pjan ta' azzjoni, il-Kunsill ħeġġeġ lill-Kummissjoni tistimola aktar attività ta' investiment fl-UE billi tkompli tivvaluta kif għandhom jiġu indirizzati l-ostakli għall-istabbiliment ta' tape konsolidat.
Għal dan l-għan, fil-25 ta' Novembru 2021, il-Kummissjoni ppreżentat il-proposta tagħha biex temenda l-MiFIR u l-MiFID II.
Regolament li jirrevedi r-Regolament dwar is-Swieq fl-Istrumenti Finanzjarji ("MiFIR") – mandat ta' negozjar
Direttiva li tirrevedi d-Direttiva dwar is-Swieq fl-Istrumenti Finanzjarji ("MiFID II") – mandat ta' negozjar
Unjoni tas-swieq kapitali (informazzjoni ġenerali)
L-istati membri tal-UE stabbilew il-pożizzjoni tagħhom għan-negozjati dwar aġġornament propost tar-regolament dwar id-depożitorji ċentrali tat-titoli (CSDR).
Ir-reviżjoni ppjanata ser tagħmel is- saldu tat-titoli tal-UE aktar effiċjenti billi fost affarijiet oħra tissimplifika r-rekwiżiti u j tiċċara l-proċessi ta' awtorizzazzjoni .
It-titoli huma assi finanzjarji negozjabbli bħal stokks jew bonds.
Id-depożitorji ċentrali tat-titoli (CSDs) jaqdu rwol kruċjali fir-reġistrazzjoni u l-kustodja tagħhom, kif ukoll, wara negozjar ta' titoli, fl-iżgurar tas-saldu xieraq tagħhom, jiġifieri l-konsenja ta' titoli lix-xerrej kontra l-konsenja ta' flus kontanti lill-bejjiegħ.
Skont iċ-ċifri tal-Kummissjoni Ewropea, it-tranżazzjonijiet saldati mid-depożitorji ċentrali tat-titoli tal-UE fl-2019 laħqu madwar €1,120 triljun.
Is-swieq kapitali huma s-sinsla tal-ekonomiji tagħna.
Unjoni tas-Swieq Kapitali reali tiddependi fuq saldu sikur u effiċjenti tat-tranżazzjonijiet fit-titoli.
Il-Kunsill irid jissimplifika r-regoli li jirfdu dawn is-saldi filwaqt li jippreserva l-istabbiltà finanzjarja.
Dan ser iwassal għal depożitorji ċentrali tat-titoli aktar effiċjenti u kompetittivi.
Zbyněk Stanjura, Ministru għall-Finanzi taċ-Ċekja
It-tnaqqis tal-ostakli għas-saldu transfruntier u t-titjib tas-superviżjoni Billi r-rekwiżiti ta' passaportar huma ta' piż, dawn ifixklu s-saldu transfruntier, u b'hekk jimminimizzaw il-kompetizzjoni u jnaqqsu l-għażla.
Il-passaportar jippermetti li ditta finanzjarja topera madwar l-UE b'liċenzja waħda.
Dan ir-regolament għandu l-għan b'mod partikolari li jżid il- forniment ta' saldu transfruntier mis-CSDs.
Ir-regoli ġodda proposti – jekk jiġu adottati – jiċċaraw li huwa l-istat membru domiċiljari, jiġifieri fejn is-CSD huwa awtorizzat, li jieħu d-deċiżjoni finali dwar l-applikazzjoni tas-CSD biex jipprovdi servizzi transfruntiera.
Fil-każ fejn l-attivitajiet tas-CSD f'mill-inqas żewġ stati membri oħra jitqiesu ta' importanza sostanzjali għall-funzjonament tas-swieq tat-titoli u għall-protezzjoni tal-investituri, ser jitwaqqaf b'mod obbligatorju kulleġġ ta' superviżuri .
Dan ser jiffaċilita l- iskambju ta' informazzjoni bejn is-superviżuri u jiffaċilita l-kooperazzjoni bejn l-awtoritajiet tal-istati membri.
L- iskeda ta' żmien tal-proċess ta' passaportar ser tiġi wkoll ċċarata u mqassra, sabiex jiġi ffaċilitat il-forniment ta' kamp ta' applikazzjoni usa' ta' servizzi madwar l-istati membri.
Il-proposta tkompli tissimplifika wkoll ir-regoli dwar l-hekk imsejjaħ " xiri sfurzat obbligatorju ": meta tranżazzjoni tkun naqset milli ssalda fi tmiem perjodu preskritt, ix-xerrej tat-titoli jista' jiġi mġiegħel jixtrihom mill-ġdid xi mkien ieħor.
Il-parti inadempjenti mbagħad tkun meħtieġa tissodisfa kwalunkwe differenza fil-prezz bejn it-tranżazzjoni oriġinali u dik ġdida u l-kostijiet kollha tax-xiri sfurzat obbligatorju.
Ix-xiri sfurzat obbligatorju jkun miżura ġdida tal-aħħar istanza, li għandha tiġi attivata biss fil-każ fejn il-livell ta' fallimenti tas-saldu jkun sostanzjali fl-UE.
Il-proposta tinkludi wkoll dispożizzjonijiet dwar l-iffaċilitar tal- aċċess tas-CSDs għal servizzi anċillari tat-tip bankarju minn CSDs oħra debitament awtorizzati, sabiex jiġi ffaċilitat is-saldu f'muniti mhux domestiċi.
Barra minn hekk, tistabbilixxi wkoll regoli li jiżguraw li l-awtoritajiet fl-UE jkollhom setgħat u informazzjoni adegwati biex jimmonitorjaw ir-riskji fir-rigward kemm tas-CSDs tal-UE kif ukoll ta' dawk ta' pajjiżi terzi, inkluż billi jsaħħu l- kooperazzjoni superviżorja tagħhom.
Dawn il-kjarifiki kollha għalhekk iġibu lis-CSDR f'konformità ma' leġiżlazzjoni oħra dwar is-servizzi finanzjarji.
Informazzjoni ġenerali u l-passi li jmiss Fis-16 ta' Marzu 2022, il-Kummissjoni Ewropea pproponiet bidliet għas-CSDR.
Is-CSDR, adottat fl-2014, kien parti minn sett usa' ta' regoli biex jirregolaw is-swieq finanzjarji wara l-kriżi finanzjarja tal-2008.
Huwa introduċa standards komuni għall-istituzzjonijiet responsabbli għas-saldu tat-titoli u witta t-triq għal suq uniku għas-servizzi pprovduti mid-depożitorji tat-titoli.
Fl-2019, il-Kummissjoni kienet wettqet rieżami b'mandat legali tas-CSDR.
Il-qbil tal-lum – milħuq mill-ambaxxaturi tal-istati membri għall-UE – ser jippermetti lill-Kunsill jibda negozjati mal-Parlament Ewropew biex jintlaħaq qbil dwar test komuni.
Il-Parlament Ewropew għadu fil-proċess li jadotta l-pożizzjoni tiegħu.
Unjoni tas-swieq kapitali (informazzjoni ġenerali)
Illum, ir-rappreżentanti tal-istati membri qablu dwar mandat għal negozjati (approċċ ġenerali) dwar id-Direttiva dwar l-Irkupru u r-Riżoluzzjoni tal-Assigurazzjoni (IRRD).
Din il-proposta ser ssaħħaħ id-Direttiva Solvenza II, bl-għan li tagħmel is-settur tal-assigurazzjoni u tar-riassigurazzjoni aktar reżiljenti u ssaħħaħ il-protezzjoni tad-detenturi ta' polza, tal-kontribwenti, l-ekonomija u l-istabbiltà finanzjarja madwar l-UE.
Il-pożizzjoni tal-Kunsill twitti t-triq biex jinbdew negozjati mal-Parlament Ewropew fis-sena l-ġdida, bil-ħsieb ta' qbil dwar it-test finali.
Dan huwa pass importanti 'l quddiem biex jitnaqqsu r-riskji għad-detenturi ta' polza u għall-kontribwenti, u biex jissaħħu l-istabbiltà finanzjarja u l-fiduċja fis-suq intern.
Id-direttiva l-ġdida ser tipprovdi qafas għal każijiet fejn ir-reġim ta' Solvenza II ma jipprevenix il-falliment ta' impriża tal-assigurazzjoni.
Il-qafas ta' Solvenza II ġeneralment jaħdem tajjeb, iżda madwar għaxar assiguraturi tal-UE jfallu kull sena u dan iħalli 'impatti sinifikanti fuq id-detenturi ta' polza.
Id-Direttiva dwar l-Irkupru u r-Riżoluzzjoni tal-Assigurazzjoni (IRRD) ser tipprovdi proċeduri ta' riżoluzzjoni armonizzati, li jiffaċilitaw il-ġestjoni tal-fallimenti tal-kumpaniji tal-assigurazzjoni speċjalment f'kuntest transfruntier.
Zbyněk Stanjura, Ministru għall-Finanzi taċ-Ċekja
Għal ħafna attivitajiet soċjali u ekonomiċi, il-pussess ta' polza tal-assigurazzjoni huwa neċessarju għall-protezzjoni kontra riskji potenzjali.
Il-falliment diżordinat tal-assiguraturi jista' jkollu impatt sinifikanti fuq id-detenturi ta' polza, fuq il-benefiċjarji, fuq il-partijiet li jġarrbu dannu jew fuq in-negozji affettwati.
Dan jista' jwassal ukoll għal l-instabbiltà finanzjarja jew jamplifikaha u jħalli impatt fuq l-ekonomija reali kollha kemm hi jew jirrikjedi rikors eċċezzjonali għall-fondi pubbliċi.
Bħalissa ma hemm l-ebda proċedura armonizzata fil-livell Ewropew għar-riżoluzzjoni tal-assiguraturi, b'differenzi sostanzjali bejn l-istati membri li jwasslu għal livelli mhux uniformi ta' protezzjoni għad-detenturi ta' polza u għall-benefiċjarji.
L-IRRD tintroduċi reġim armonizzat fil-livell Ewropew għar-riżoluzzjoni tal-assiguraturi, biex tipprovdi lill-awtoritajiet nazzjonali b'għodod u proċeduri ta' riżoluzzjoni simili bl-għan li jindirizzaw il-fallimenti.
Il-proposta tkun tirrikjedi li l-istati membri jwaqqfu awtoritajiet ta' riżoluzzjoni tal-assigurazzjoni, jiżguraw kooperazzjoni effettiva bejn il-fruntieri, u jagħtu lill-Awtorità Ewropea tal-Assigurazzjoni u l-Pensjonijiet tax-Xogħol (EIOPA) rwol ta' koordinazzjoni.
L-IRRD jiżgura kundizzjonijiet ekwi madwar l-istati membri kollha u jissalvagwardja l-interessi tad-detenturi ta' polza.
Barra minn hekk, dan jimminimizza l-impatt fuq l-ekonomija, fuq is-sistema finanzjarja, u fuq kwalunkwe rikors għal flus il-kontribwenti, filwaqt li jikkontribwixxi għall-istabbiltà finanzjarja u għall-fiduċja fis-suq intern għall-assigurazzjoni u r-riassigurazzjoni.
Fil-pożizzjoni tiegħu l-Kunsill jilqa' l-valur tal-introduzzjoni ta' qafas armonizzat minimu Ewropew għall-irkupru u r-riżoluzzjoni ta' impriżi tal-assigurazzjoni, dment li dan il-qafas ikun proporzjonat, adattat għas-settur tal-assigurazzjoni u jikkontribwixxi b'mod adegwat għall-protezzjoni tad-detenturi ta' polza u ż-żamma tal-istabbiltà finanzjarja fis-suq uniku tal-Unjoni Ewropea.
Huwa importanti li jiġu stabbiliti regoli komuni u fl-istess ħin titħalla biżżejjed flessibbiltà lill-awtoritajiet nazzjonali biex jakkomodaw l-ispeċifiċitajiet tas-swieq tal-assigurazzjoni tagħhom u jindirizzaw il-karatteristiċi tal-każ individwali.
Filwaqt li l-awtoritajiet nazzjonali jeħtieġ li jkollhom biżżejjed setgħat biex jindirizzaw b'mod effiċjenti l-fallimenti tal-assigurazzjoni, iridu jiġu stabbiliti salvagwardji biex jiġi żgurat trattament ġust tal-partijiet ikkonċernati kollha, bħall-prinċipju li l-ebda kreditur ma għandu jmur agħar fir-riżoluzzjoni meta mqabbel ma' proċedura ''normali'' ta' insolvenza.
Sfond Fit-22 ta' Settembru 2021, il-Kummissjoni adottat proposta għal Direttiva dwar l-Irkupru u r-Riżoluzzjoni tal-Assigurazzjoni (IRRD), bħala parti mill-pakkett ta' rieżami komprensiv tar-regoli ta' Solvenza II.
Il-proposta għandha l-għan li tarmonizza l-liġijiet nazzjonali dwar l-irkupru u r-riżoluzzjoni tal-impriżi tal-assigurazzjoni u tar-riassigurazzjoni, simili għal dawk għas-settur bankarju, biex tiżgura li l-assiguraturi u r-riassiguraturi fl-UE jkomplu jinvestu u jappoġġaw il-prijoritajiet politiċi tal-UE.
Minn Ottubru 2021, taħt il-presidenza Slovena, Franċiża u Ċeka, il-Grupp ta' Ħidma tal-Kunsill dwar is-Servizzi Finanzjarji u l-unjoni bankarja ddiskutew l-proposta f'diversi okkażjonijiet.
F'Ġunju 2022, il-presidenza Franċiża ppreżentat rapport ta' progress, u f'Diċembru 2022, il-presidenza Ċeka pproponiet sett ta' emendi ta' kompromess biex jintlaħaq mandat għal negozjati.
Proposta tal-Kummissjoni Ewropea għal direttiva dwar qafas għall-irkupru u r-riżoluzzjoni tal-impriżi tal-assigurazzjoni u tar-riassigurazzjoni (IRRD), 22 ta' Settembru 2021
Illum l-ambaxxaturi tal-istati membri tal-UE qablu dwar il-mandat ta' negozjar tal-Kunsill dwar ir-regolament rivedut dwar l-Iskema Ġeneralizzata ta' Preferenzi (SĠP) li jagħti preferenzi kummerċjali lill-pajjiżi li qed jiżviluppaw.
Il-qafas il-ġdid iżomm il-karatteristiċi ewlenin tas-sistema attwali, iżda jinkludi xi titjib, bħal rabtiet aktar b'saħħithom mar-rispett għad- drittijiet tal-bniedem u l- ambjent , u monitoraġġ u trasparenza aħjar tal-iskema.
Ser ikun hemm ukoll rabta ġdida bejn il-preferenzi kummerċjali mogħtija lill-pajjiżi benefiċjarji u l-kooperazzjoni tagħhom dwar il- migrazzjoni u r-riammissjoni ta' ċittadini proprji preżenti illegalment fl-UE.
L-UE ser tkompli tappoġġa lill-pajjiżi vulnerabbli billi tagħtihom aċċess preferenzjali għas-suq uniku.
L-objettiv tar-regolament imsaħħaħ huwa li jgħin lil dawn il-pajjiżi jikbru b'mod sostenibbli u li jinkoraġġixxi governanza tajba, inkluż ir-rispett għad-drittijiet tal-bniedem u l-ambjent.
Jozef Síkela, Ministru għall-Industrija u l-Kummerċ tar-Repubblika Ċeka
Il-qafas tal-SĠP attwali L-SĠP tal-UE, li ilha fis-seħħ mill-1971, hija strument unilaterali tal-politika kummerċjali u tal-iżvilupp użat biex jelimina jew inaqqas it-tariffi tal-importazzjoni għal prodotti esportati minn pajjiżi li qed jiżviluppaw.
Dazji aktar baxxi jiffaċilitaw l-aċċess għas-suq tal-UE u jżidu l-esportazzjonijiet lejn l-Unjoni, li jikkontribwixxu għat-tkabbir ekonomiku u l-ħolqien tal-impjiegi fil-pajjiżi benefiċjarji.
L-SĠP tal-UE tappoġġa l-iżvilupp sostenibbli, peress li l-preferenzi tariffarji jiddependu fuq ir-rispett għad-drittijiet tal-bniedem, id-drittijiet tax-xogħol, il-protezzjoni ambjentali u l-governanza tajba.
L-UE toffri tliet arranġamenti tal-SĠP li jkopru b'kollox 67 pajjiż: - SĠP standard għal pajjiżi bi dħul baxx u medju inferjuri, li jingħataw tneħħija parzjali jew sħiħa tad-dazji doganali fuq żewġ terzi tal-linji tariffarji. - SĠP+ , l-arranġament speċjali ta' inċentiv għall-iżvilupp sostenibbli u l-governanza tajba, li jnaqqas it-tariffi għal 0% għall-istess linji tariffarji bħal dawk tal-SĠP Standard għall-benefiċjarji tal-SĠP Standard li jaċċettaw rekwiżiti addizzjonali ta' sostenibbiltà (mogħtija abbażi ta' applikazzjoni). - KMA (Kollox Minbarra Armi) għall-pajjiżi l-anqas żviluppati (LDCs), li jibbenefikaw minn aċċess mingħajr dazju (0% dazji) u mingħajr kwoti għas-suq tal-UE għall-prodotti kollha minbarra l-armi u l-munizzjon.
Titjib tal-qafas il-ġdid L-objettiv tal-leġiżlazzjoni l-ġdida huwa li tkompli taħdem għall-qerda tal-faqar u li tappoġġa l-iżvilupp sostenibbli u l-governanza tajba, mingħajr ma jiġu pperikolati l-interessi tal-UE.
Filwaqt li tinżamm id-diviżjoni fi tliet fergħat - Kollox Minbarra Armi, SĠP Standard u SĠP+ - xi titjib ġie propost mill-Kummissjoni u aċċettat mill-Kunsill sabiex jiżdiedu l-effiċjenza u l-effettività tal-qafas il-ġdid: Jestendi l- kundizzjonalità negattiva biex jipprevjeni lill-benefiċjarji kollha milli jwettqu ksur serju u sistematiku tal-ftehimiet ambjentali u ta' governanza tajba, flimkien mal-ftehimiet ewlenin dwar id-drittijiet tal-bniedem u tax-xogħol; Jiffaċilita l- aċċess għall-arranġament tal-SĠP+ għall-għadd li qed jiżdied ta' pajjiżi l-anqas żviluppati (LDCs) li qed jiggradwaw mill-arranġament ta' KMA tal-SĠP; Jipprovdi arranġamenti tranżitorji għall-benefiċjarji attwali tal-SĠP+, li jkollhom jerġgħu japplikaw sabiex jissodisfaw rekwiżiti ġodda għal-SĠP+, bħar-ratifika tal-ftehimiet addizzjonali, u jżid rekwiżit għall-pajjiżi li japplikaw għall-istatus tal-SĠP+ biex jissottomettu pjan ta' azzjoni sabiex juru l-implimentazzjoni effettiva tagħhom tal-ftehimiet rilevanti; Jestendi l- perjodu ta' rappurtar tal-SĠP minn sentejn għal tliet snin, sabiex jiġi allinjat mar-rapporti ta' monitoraġġ tal-korpi u l-organizzazzjonijiet internazzjonali tan-Nazzjonijiet Uniti; Iżid ftehimiet internazzjonali ġodda mal-lista; Jagħmel il- proċess tal-irtirar tal-preferenzi aktar rapidu u aktar reattiv f'każijiet ta' ksur eċċezzjonalment serju; Meta tipproponi l-irtirar temporanju tal-preferenzi tal-SĠP, il-Kummissjoni ser tikkunsidra l- impatt soċjoekonomiku tal-irtirar fil-pajjiż benefiċjarju tal-SĠP; Jintroduċi kriterju ta' rtirar relatat mar- riammissjoni ta' ċittadini proprji mill-pajjiżi benefiċjarji; Jibdel il- metodu ta' kalkolu għal-limiti ta' salvagwardja sabiex jintużaw il-valuri tal-importazzjoni (pjuttost milli l-volumi), sabiex jiġi allinjat mal-metodu ta' kalkolu użat għal-limitu tal-gradwazzjoni; Jintroduċi proċess speċifiku biex jiżgura li l- akkumulazzjoni tar-regoli tal-oriġini twieġeb għall-ħtiġijiet ta' żvilupp, finanzjament u kummerċ tal-pajjiż rikjedenti; Jaġġusta l- limiti tal-gradwazzjoni tal-prodotti (jiġifieri, is-sospensjoni temporanja tal-preferenzi tariffarji għal prodotti kompetittivi ħafna) għall-arranġament tal-SĠP Standard sabiex jiffoka aħjar fuq il-preferenzi fuq prodotti inqas kompetittivi u joħloq aktar opportunitajiet għal benefiċjarji oħra tal-SĠP, b'mod partikolari l-LDCs; Itejjeb il- monitoraġġ u l-implimentazzjoni tal-impenji tal-SĠP+; pereżempju, permezz ta' żieda fit-trasparenza u fil-parteċipazzjoni tal-partijiet ikkonċernati rilevanti, inkluż permezz tal-mekkaniżmu tal-Punt ta' Dħul Uniku (SEP, Single Entry Point) li għadu kif inħoloq għal ilmenti marbuta man-nuqqas ta' konformità.
Barra minn hekk, il-Kunsill introduċa għadd ta' titjib fil-proposta tal-Kummissjoni:
Proċedura ta' involviment imsaħħaħ bejn l-UE u l-pajjiżi benefiċjarji sabiex jiġi indirizzat kwalunkwe tħassib b'mod kostruttiv;
Sistema mtejba għall-applikazzjoni tal-proċedura ta' salvagwardji ġenerali meta jkun meħtieġ;
Mekkaniżmu speċjali ta' sorveljanza aktar b'saħħtu għall-importazzjoni ta' prodotti agrikoli mill-benefiċjarji tal-SĠP lejn l-UE, li jista', jekk ikun meħtieġ, iwassal għall-irtirar tal-preferenzi tariffarji;
Aktar trasparenza tal-proċedura għall-pajjiżi benefiċjarji, il-ħolqien ta' djalogu strutturat mas-soċjetà ċivili u komunikazzjoni aħjar bejn il-Kummissjoni u l-Kunsill.
Il-passi li jmiss Il-mandat tal-lum ġie approvat mill-Kumitat tar-Rappreżentanti Permanenti tal-Kunsill (Coreper).
Dan ser jippermetti lill-presidenza tal-Kunsill tibda n-negozjati mal-Parlament Ewropew.
Ir-regoli l-ġodda huma maħsuba biex jidħlu fis-seħħ f'Jannar 2024, meta jiskadi r-Regolament eżistenti, u ser ikopru d-deċennju li jmiss.
Proċedura leġiżlattiva (Osservatorju Leġiżlattiv, Œil)
X'inhuma l-emissjonijiet industrijali u għaliex għandna bżonn nieħdu azzjoni dwarhom?
L-emissjonijiet industrijali huma sustanzi niġġiesa (bħall-ossidi tal-kubrit, l-ossidi tan-nitroġenu, l-ammonju, il-partikolati, il-metan, il-merkurju u metalli tqal oħra) rilaxxati fl-arja, fl-ilma u fil-ħamrija minn impjanti industrijali, u jagħmlu ħsara lis-saħħa tal-bniedem u lill-ambjent.
L-emissjonijiet industrijali jiġu minn attivitajiet bħall-produzzjoni tal-elettriku u tas-siment, il-ġestjoni tal-iskart u l-inċinerazzjoni, u t-trobbija intensiva tal-bhejjem.
Dan it-tniġġis jista' jikkawża kundizzjonijiet tas-saħħa bħal ażma, bronkite, kanċer, pressjoni tad-demm għolja, attakk tal-qalb u puplesija.
Il-problemi tas-saħħa relatati ma' dan it-tniġġis jissarrfu f'biljuni ta' euro u f'mijiet ta' eluf ta' mwiet prematuri kull sena.
L-emissjonijiet industrijali jagħmlu ħsara wkoll lill-ekosistemi u lill-għelejjel u jagħmlu ħsara lill-ambjent mibni.
Din il-proposta se tirriżulta f'benefiċċji tas-saħħa li jiswew €7.3 biljun fis-sena.
Bħalissa, aktar minn 50 000 installazzjoni industrijali fl-UE — madwar 30 000 impjant industrijali kbir u madwar 20 000 farm kbir tat-tjur u tal-ħnieżer — huma koperti mid-Direttiva dwar l-Emissjonijiet Industrijali (IED) u r-regolament tagħha dwar ir-rappurtar (Reġistru Ewropew dwar ir-Rilaxx u t-Trasferiment ta' Inkwinanti, E-PRTR).
Dawn l-installazzjonijiet huma responsabbli għall-emissjonijiet tas-sustanzi niġġiesa fl-arja li ġejjin:
Il-qafas attwali naqqas it-tniġġis fl-arja b'bejn 40 % u 85 % matul l-aħħar 15-il sena, skont x'sustanza niġġiesa qed nitkellmu fuqha.
Għaliex jeħtiġilna nimmodernizzaw ir-regoli tal-UE dwar l-emissjonijiet industrijali?
Wara snin ta' esperjenza fl-implimentazzjoni ta' din id-Direttiva, feġġ il-bżonn li din tiġi mmodernizzata, jiġu ssimplifikati xi aspetti tagħha, u tiġi aġġornata f'konformità mal-objettivi tal-Patt Ekoloġiku Ewropew.
Fl-Ewropa, l-impjanti industrijali kbar u l-farms kbar tal-bhejjem għadhom responsabbli għal aktar minn nofs l-emissjonijiet fl-arja li jikkaġunahom il-bniedem bl-attività tiegħu.
Il-qafas rivedut għandu l-għan li jakkumpanja t-trasformazzjoni ekoloġika u ċirkolari tal-industrija fit-tul, b'benefiċċji sinifikanti għas-saħħa u l-ambjent.
Il-proċessi u t-tekniki innovattivi se jidħlu fis-suq fid-deċennji li ġejjin.
Ir-regoli riveduti se jippromwovu adozzjoni aktar mgħaġġla ta' dawn it-teknoloġiji emerġenti, filwaqt li jistimolaw l-adozzjoni ta' proċessi li huma aktar ekoloġiċi, aktar effiċjenti u aktar kompetittivi.
Aktar trasparenza u disponibbiltà tad-data se jżidu l-parteċipazzjoni pubblika fil-proċess tal-għoti tal-permessi, filwaqt li jagħtu lill-pubbliku għarfien akbar dwar it-tniġġis li jirriżulta mill-attivitajiet fl-inħawi immedjati tagħhom u jtejbu l-aċċess għall-ġustizzja.
X'inhuma l-bidliet ewlenin proposti fid-direttiva riveduta?
Il-prevenzjoni u l-kontroll tat-tniġġis xorta se jkunu bbażati fuq il-proċess li bih jiġu awtorizzati l-permessi, stipulat fl-IED, skont l-Aqwa Tekniki Disponibbli —‘Best Available Techniques' (BAT) — iżda l-qafas se jissaħħaħ permezz ta' miżuri biex tingħata spinta lill-effettività:
Liema setturi addizzjonali — minn dawk industrijali u tal-biedja — se tkopri l-IED, u x'se jkunu l-benefiċċji?
L-IED il-ġdida se tiffoka fuq l-attivitajiet li jġorru riskju għoli ta' tniġġis ambjentali u fuq l-installazzjonijiet individwali kbar li jibbenefikaw mill-approċċ integrat tal-IED rigward l-immaniġġjar ambjentali tal-użu tar-riżorsi u l-kontroll tat-tniġġis.
Is-setturi l-ġodda proposti għall-kopertura tal-IED jinkludu b'mod partikolari:
- L-installazzjonijiet tal-industrija estrattiva (il-minjieri) li jkopru metalli, metalli terrestri rari u minerali industrijali.
Il-minerali tal-enerġija, bħall-faħam, u l-barrieri aggregati huma esklużi.
- Il-“Giga-factories” għall-batteriji tal-elettromobbiltà: settur ta' tkabbir li hu rilevanti għat-trasformazzjoni industrijali, u li jikkomplementa r-Regolament dwar il-Batteriji, fil-każ ta' impjanti fuq skala kbira.
- It-trobbija tal-ifrat fuq skala kbira u farms addizzjonali tal-ħnieżer u tat-tjur.
Il-farms kollha tal-ifrat, tal-ħnieżer u tat-tjur b'aktar minn 150 unità ta' bhejjem (LSU) jaqgħu fil-kamp ta' applikazzjoni tad-Direttiva.
Dan se jirriżulta f'żieda fil-kopertura ta' farms intensivi tal-ifrat, tal-ħnieżer u tat-tjur b'mod li se jintlaħaq perċentwal ġdid ta' 13 % mit-total tal-akbar farms tal-bhejjem fl-UE, u li għall-ewwel darba qed jiġu inklużi l-farms tal-ifrat.
Dawn il-farms, li jgħoddu 185 000 b'kollox, flimkien jammontaw għal 60 % tal-emissjonijiet ta' ammonijaka mill-bhejjem tal-UE, u għal 43 % ta' metan.
Ir-rekwiżiti rilevanti tal-BAT se jqisu n-natura, id-daqs, id-densità u l-kumplessità ta' dawn l-installazzjonijiet tal-bhejjem, inklużi l-ispeċifiċitajiet tas-sistemi tat-trobbija tal-baqar ibbażati fuq il-mergħat, fejn l-annimali jitrabbew f'installazzjonijiet fil-magħluq staġjonalment biss, u l-firxa ta' impatti ambjentali li dawn jista' jkollhom.
Il-kontroll tat-tniġġis tal-arja, tal-ħamrija u tal-ilma/tal-ilma ta' taħt l-art min-naħa ta' dawn il-farms jiżgura li t-trobbija tal-bhejjem tikkontrolla ħafna aktar l-emissjonijiet tagħha, b'mod partikolari tal-metan u tal-ammonijaka.
Dan ikollu l-effetti li ġejjin:
B'mod ġenerali, dan mistenni jagħti l-benefiċċji tat-tnaqqis tat-tniġġis li ġejjin:
Il-benefiċċji monetizzati għas-saħħa tal-bniedem mit-tnaqqis tal-metan u tal-ammonijaka mill-farms kollha tal-ifrat, tal-ħnieżer u tat-tjur fil-kamp ta' applikazzjoni tal-IED riveduta ġew ikkalkulati li jammontaw aktar minn EUR 5.5 biljun fis-sena, u m'aħniex ninkludu it-titjib fis-sistemi ekoloġiċi.
Iż-żidiet tal-impjanti industrijali fil-kamp ta' applikazzjoni jinkludu 1 500 sa 1 900 installazzjoni addizzjonali.
Fil-każ ta' dawn is-setturi industrijali ġodda, bħalissa diffiċli wieħed ibassar kemm se jirnexxilhom jikkontrollaw it-tniġġis u jnaqqsu l-użu tar-riżorsi naturali, iżda l-esperjenza tal-passat tal-IED wriet li s-setturi ġodda koperti mill-IED u l-BAT qed iħarsu lejn t-tnaqqis globali ta' sustanzi niġġiesa jkun fil-medda ta' bejn il-35 % u s-70 %.
Benefiċċju importanti ieħor li joħroġ mill-approċċ tal-Aħjar Tekniki Disponibbli tal-IED huwa li jkun hemm kundizzjonijiet ekwi fl-UE kollha billi jiġu osservati standards operattivi minimi marbuta mal-ħruġ tal-permessi, li mbagħad jibqgħu jkunu soġġetti għal monitoraġġ u spezzjonijiet.
Xi tfisser il-proposta għall-pubbliku, speċjalment dawk li jgħixu qrib dawn l-impjanti l-kbar?
Il-proposta se tiżgura aċċess ħafna akbar għall-informazzjoni dwar is-siti rregolati mid-Direttiva u se tagħti lill-pubbliku aktar għarfien dwar l-attivitajiet li jniġġsu fl-inħawi immedjati tagħhom.
Pereżempju, ir-regolament rivedut dwar il-Portal tal-Emissjonijiet Industrijali se jipprovdi data li wieħed jista' jfittex fiha impjant industrijali jew farm skont it-tip ta' emissjonijiet u tal-post.
Il-pubbliku u l-NGOs se jkollhom ukoll kontribut akbar fil-proċessi tat-teħid tad-deċiżjonijiet dwar jekk għandhomx jinħarġu permessi lil sit, u b'liema kundizzjonijiet.
Dan se jagħmel il-qafas tal-emissjonijiet industrijali konformi bis-sħiħ mal-Konvenzjoni ta' Aarhus.
Il-benefiċċji għas-saħħa minn kontroll aħjar tat-tniġġis, lokalment, reġjonalment, u nazzjonalment u mit-tnaqqis tat-tniġġis transkonfinali se jkunu notevoli.
Il-preservazzjoni tal-kwalità tal-ħamrija, tal-ilma ta' taħt l-art, tal-ilma u tal-arja tikkontribwixxi għal ambjent aktar b'saħħtu, sew viċin l-installazzjonijiet koperti mill-IED u sew fil-baċiri tax-xmajjar aktar 'il bogħod.
Fl-istess ħin, titjieb is-saħħa tal-bniedem fuq il-post tax-xogħol u fil-komunitajiet lokali.
Il-panel taċ-Ċittadini Ewropej dwar it-tibdil fil-klima u l-ambjent adotta rakkomandazzjonijiet ċari f'dan ir-rigward fil-qafas tal-Konferenza dwar il-Ġejjieni tal-Ewropa.
F'dak il-kuntest, iċ-ċittadini Ewropej esprimew appoġġ ċar lill-UE biex din tindirizza t-tniġġis tal-ilma, tal-ħamrija u tal-arja u biex tnaqqas l-emissjonijiet tal-metan, u jenfasizzaw ir-responsabbiltà ta' min iniġġes.https://futureu.europa.eu/pages/about
Dan joħroġ anki mill-Istħarriġ tal-Ewrobarometru fejn aktar minn żewġ terzi taċ-ċittadini tal-UE (71 %) jgħidu li jaħsbu li l-UE għandha tipproponi miżuri addizzjonali biex tindirizza l-problemi relatati mal-kwalità tal-arja fl-Ewropa.
Għall-akbar sehem tar-rispondenti (44 %), l-aktar mod effettiv biex jiġu indirizzati l-problemi tal-kwalità tal-arja huwa li jiġu applikati kontrolli aktar stretti fejn jidħol it-tniġġis minn attivitajiet industrijali u dawk marbuta mal-produzzjoni tal-enerġija.
Din hija l-miżura li l-aktar issemmiet f'25 Stat Membru.
X'miżuri hemm bżonn biex tittejjeb l-applikazzjoni tar-regoli eżistenti tal-IED?
Ir-regoli l-ġodda se jipprovdu inċentivi għal adozzjoni akbar tal-Aqwa Tekniki Disponibbli.
Dan se jippermetti li l-installazzjonijiet jilħqu l-livelli ta' emissjonijiet lejn l-aktar livell ambizzjuż ta' tnaqqis ta' emissjonijiet fil-meded permessi.
Skont ir-regoli l-ġodda, l-operaturi u l-awtoritajiet ta' awtorizzazzjoni tal-Istati Membri se jkunu meħtieġa li:
Ir-reviżjonijiet se jtejbu wkoll il-parteċipazzjoni pubblika fil-proċessi tal-awtorizzazzjoni tal-permessi, u l-aċċess għall-ġustizzja f'każijiet ta' nuqqas ta' konformità ambjentali mal-permessi jew ksur fi kwistjonijiet ġudizzjarji jew proċedurali, inkluż l-aċċess għall-kumpens għad-danni.
L-IED kif se tippromwovi l-innovazzjoni u tiżgura li t-teknoloġiji jkunu aġġornati u jħarsu 'l quddiem?
L-IED riveduta għandha l-għan li tiġbor ideat innovattivi u taċċellera l-applikazzjoni prattika tagħhom fuq il-post.
Se jitwaqqaf Ċentru tal-Innovazzjoni ġdid għat-Trasformazzjoni u l-Emissjonijiet Industrijali (INCITE) biex jagħti importanza lit-tekniki emerġenti madwar id-dinja.
L-INCITE se jidentifika u jevalwa proċessi u tekniki ġodda u, jekk jitqiesu lesti għall-użu fuq skala industrijali fi żmien qasir, jinkorporahom fil-qafas tal-Aħjar Tekniki Disponibbli bħala tekniki kandidati.
Barra minn hekk, l-operaturi tal-impjanti se jingħataw sa sentejn minflok id-disa' xhur attwali biex jittestjaw tekniki emerġenti fl-installazzjonijiet tagħhom stess.
Matul dan iż-żmien se jkunu qed jingħataw derogi temporanji minn kundizzjonijiet speċifiċi fost dawk marbuta mal-għoti tal-permessi stipulati fl-IED, soġġetti għal monitoraġġ mill-awtoritajiet tal-permessi.
Il-pijunieri se jingħataw ukoll sentejn addizzjonali biex jimplimentaw tekniki ġodda ambjentali aħjar (jiġifieri total ta' 6 snin) li INCITE jkun identifika li dalwaqt ikunu jistgħu jiġu implimentati fis-suq.
Sabiex jiġi żgurat li l-operaturi u l-Istati Membri jippjanaw minn qabel, speċjalment meta jinvestu f'teknoloġiji ġodda, l-operaturi se jkollhom jipproduċu Pjanijiet ta' Trasformazzjoni speċifiċi għall-installazzjoni bħala parti mis-sistema ta' ġestjoni ambjentali tagħhom.
Dawn il-pjanijiet se juru kif kull installazzjoni se tikkontribwixxi biex tintlaħaq l-ambizzjonijiet tal-UE ta' tniġġis żero, tal-ekonomija ċirkolari u tad-dekarbonizzazzjoni sal-2050.
Se jingħata biżżejjed żmien għal dan — sa Ġunju 2030 għall-installazzjonijiet li mhumiex farms tal-bhejjem, u mhux qabel l-2034 għal oħrajn.
Il-proposti se joħolqu piż amministrattiv addizzjonali?
Il-proposti tfasslu biex jimminimizzaw il-piż amministrattiv, speċjalment għall-farms tal-bhejjem.
Id-disponibbiltà ta' informazzjoni u għodod online li jipproċessaw id-data għandhom potenzjal enormi, ngħidu aħna l-awtorizzazzjoni elettronika tal-permessi, it-telerilevament, l-użu tal-intelliġenza artifiċjali fis-sistemi ta' kontroll tal-operat tal-impjanti u fil-verifiki aktar b'saħħithom rigward il-permessi tal-IED fil-livell nazzjonali u fl-UE b'mod ġenerali.
Il-Kummissjoni se taħdem mal-Istati Membri sabiex jidentifikaw aktar opportunitajiet li jippermettulhom jippromwovu u jappoġġaw prattiki bħal dawn.
Reġim eħfef għall-għoti tal-permessi se japplika kemm għall-20 000 farm kopert diġà kif ukoll għall-260 000 farm addizzjonali li se jkunu għadhom kif ġew inklużi fil-kamp ta' applikazzjoni rivedut u li se jkun qed jinkludi l-akbar 13 % tal-farms kummerċjali tal-bhejjem fl-Ewropa.
Ir-reġim eħfef ta' awtorizzazzjoni tal-permessi tfassal bi proporzjoni mar-riskji aktar baxxi li jirrappreżentaw il-farms meta mqabbla mal-installazzjonijiet industrijali u se japplika għall-20 000 farm diġà koperti mill-IED kif ukoll għall-farms tal-bhejjem li għadhom li se jkunu koperti l-ewwel darba.
Filwaqt li l-permess se jkun jiswa €2,400 fis-sena għal kull farm, dan se jġib miegħu diversi benefiċċji relatati mas-saħħa, l-ambjent u l-innovazzjoni.
Kif jiġu stabbiliti l-“Aqwa Tekniki Disponibbli”?
Ir-regoli l-ġodda se jippreservaw il-mekkaniżmu użat sal-lum biex jiġi deċiż liema huma l-Aqwa Tekniki Disponibbli għad-diversi setturi industrijali, magħruf bħala l-proċess ta' Sevilla.
Il-proċess ta' Sevilla huwa skambju ta' informazzjoni parteċipattiv, trasparenti u bbażat fuq ix-xjenza li jinvolvi l-industrija kollha, l-esperti nazzjonali u tal-Kummissjoni Ewropea, u s-soċjetà ċivili biex jiġu stabbiliti limiti obbligatorji ta' emissjonijiet ta' sustanzi niġġiesa emessi minn installazzjonijiet agroindustrijali kbar.
In-normi ambjentali definiti permezz tal-proċess ta' Sevilla huma ppubblikati għal kull settur industrijali fid-“Dokumenti ta' Referenza tal-Aqwa Tekniki Disponibbli — BREFs”.https://eippcb.jrc.ec.europa.eu/reference
Il-proposti kif se jgħinu biex jitnaqqsu t-tniġġis u l-emissjonijiet tal-karbonju?
Il-livelli minimi ta' effiċjenza enerġetika jew l-użu ta' limitu massimu vinkolanti fuq l-intensità tal-enerġija se jsiru obbligatorji meta jkunu inklużi fil-konklużjonijiet tal-BAT legalment vinkolanti u speċifiċi għas-settur.
L-użu tal-enerġija jibda jiġi rrappurtat lill-Portal tal-Emissjonijiet Industrijali, filwaqt li l-awditi tal-enerġija u l-azzjonijiet ta' segwitu meħtieġa mid-Direttiva dwar l-Effiċjenza Enerġetika li għadha kif ġiet riveduta jiġu inkorporati fis-Sistemi ta' Ġestjoni Ambjentali msaħħa.
B'dan il-mod, dawn l-istrumenti kollha jsiru jappoġġaw aktar wieħed lill-ieħor, filwaqt li r-rappurtar u l-monitoraġġ jiżguraw li r-rakkomandazzjonijiet tal-awditjar jitwettqu.
Installazzjonijiet diġà soġġetti għas-Sistema għall-Iskambju ta' Kwoti tal-Emissjonijiet (ETS) se jkomplu jiġu inklużi fl-ETS.
Barra minn hekk, l-IED il-ġdida se tkopri attivitajiet li huma responsabbli għal 15 % tal-emissjonijiet globali ta' gassijiet serra fl-UE li mhumiex koperti mill-ETS.
Il-Pjanijiet ta' Trasformazzjoni speċifiċi għall-installazzjoni bħala parti mis-Sistema ta' Ġestjoni Ambjentali se jkollhom fis-seħħ strateġiji u tekniki ta' dekontaminazzjoni u dekarbonizzazzjoni kif ukoll ekonomija ċirkolari, li jgħinu biex l-Ewropa toqrob lejn il-miri tagħha dwar il-klima u t-tniġġis għall-2030 u l-2050.
Ir-regoli l-ġodda kif se jagħmlu l-aħjar użu mit-tranżizzjoni diġitali?
Jekk is-soluzzjonijiet diġitali jintużaw aktar u jekk wieħed ikun ħafif biex jisfrutta t-teknoloġiji emerġenti, bħalma hi l-intelliġenza artifiċjali, fl-installazzjonijiet industrijali operattivi, dan jista' jgħin biex jiġu ottimizzati l-proċessi industrijali, jitnaqqsu l-impatti ambjentali, jiġu inkorporati tekniki nodfa innovattivi, u jittejbu l-proċessi tan-negozju.
L-informazzjoni u l-għodod tal-ipproċessar tad-data online għandhom potenzjal enormi, eż. permezz tal-awtorizzazzjonijiet elettroniċi, it-telerilevament, l-użu tal-intelliġenza artifiċjali fis-sistemi ta' kontroll tal-operat tal-impjanti u l-kontrolli mtejba fil-livell nazzjonali u fl-UE kollha fuq l-awtorizzazzjonijiet tal-IED.
L-użu ta' dawn l-għodod jista' jwassal għal simplifikazzjonijiet amministrattivi kbar fis-sistema tal-awtorizzazzjonijiet f'konformità mal-BAT, u jtejjeb il-prestazzjoni tagħha.
Il-Kummissjoni se taħdem mal-Istati Membri sabiex jiġu identifikati aktar opportunitajiet li jippromwovu u jappoġġaw prattiki bħal dawn.
Barra minn hekk, is-soluzzjonijiet diġitali jippermettu li d-data dwar l-emissjonijiet industrijali ssir disponibbli għall-pubbliku kważi f'ħin reali, u jissimplifikaw ir-rappurtar lill-awtoritajiet.
Il-portal tal-Emissjonijiet Industrijali se jikkontribwixxi biex id-data ssir disponibbli wkoll għall-Ispazju tad-Data tal-Patt Ekoloġiku Ewropew, anki permezz tad-Direttiva dwar id-Data Miftuħa.
Proposta għal Direttiva dwar l-Emissjonijiet Industrijali
Proposta għal Regolament dwar il-Portal tal-Emissjonijiet Industrijali
Illum, il-Kunsill adotta konklużjonijiet dwar l-awtonomija strateġika tas-settur ekonomiku u finanzjarju Ewropew.
Minħabba l-bidliet drammatiċi fil-kuntest ġeopolitiku matul l-aħħar xahrejn, l-għan li tinkiseb l-awtonomija strateġika tal-UE, filwaqt li tinżamm ekonomija miftuħa, huwa saħansitra aktar kruċjali.
Fil-konklużjonijiet tiegħu, il-Kunsill jiffoka fuq: It-tisħiħ tar-rwol internazzjonali tal-euro Settur finanzjarju Ewropew b'saħħtu, kompetittiv u reżiljenti li jagħti servizz lill-ekonomija reali, filwaqt li jevita r-riskji li jirriżultaw minn dipendenza eċċessiva fuq istituzzjonijiet u infrastrutturi finanzjarji ta' pajjiżi terzi Il-ħarsien u t-tisħiħ tar-reżiljenza tal-infrastruttura tas-swieq finanzjarji L-iżvilupp ta' mekkaniżmu effettiv għall-ġestjoni tas-sanzjonijiet Kooperazzjoni mas-sħab Il-konklużjonijiet jaslu wara d-Dikjarazzjoni ta' Versailles tal-10 u l-11 ta' Marzu 2022, li fiha l-Kapijiet ta' Stat jew ta' Gvern tal-UE qablu li jieħdu aktar responsabbiltà għas-sigurtà tal-UE u li jieħdu passi deċiżivi ulterjuri lejn il-bini tas-sovranità Ewropea, it-tnaqqis tad-dipendenzi tagħna u t-tfassil ta' mudell ġdid ta' tkabbir u investiment għall-2030.
F'Ottubru 2020, il-Kapijiet ta' Stat jew ta' Gvern tal-UE kienu diġà enfasizzaw li l-kisba ta' awtonomija strateġika filwaqt li tinżamm ekonomija miftuħa kienet objettiv ewlieni tal-Unjoni.
Il-konklużjonijiet ikomplu jiżviluppaw l-elementi li jinsabu fil-komunikazzjoni tal-Kummissjoni ta' Jannar 2021 dwar "Is-sistema ekonomika u finanzjarja Ewropea: it-trawwim tal-ftuħ, tas-saħħa u tar-reżiljenza''.
Konklużjonijiet tal-Kunsill dwar l-awtonomija strateġika tas-settur ekonomiku u finanzjarju Ewropew, 5 ta' April 2022
Dikjarazzjoni ta' Versailles, 10-11 ta' Marzu 2022
Komunikazzjoni mill-Kummissjoni: Is-sistema ekonomika u finanzjarja Ewropea: it-trawwim tal-ftuħ, tas-saħħa u tar-reżiljenza, 19 ta' Jannar 2021
Konklużjonijiet tal-Kunsill Ewropew tal-1 u t-2 ta' Ottubru 2020
Illum il-Kunsill adotta deċiżjoni li tawtorizza lill-istati membri jiffirmaw, fl-interess tal-UE, it-tieni protokoll addizzjonali għall-konvenzjoni dwar iċ-ċiberkriminalità tal-Kunsill tal-Ewropa (il-konvenzjoni ta' Budapest).
Dan il-protokoll ser itejjeb l-aċċess transfruntier għall-evidenza elettronika biex jintużaw fi proċedimenti kriminali.
Ser tikkontribwixxi għall-ġlieda kontra ċ-ċiberkriminalità u forom oħra ta' kriminalità fil-livell globali billi jissimplifika l-kooperazzjoni bejn l-istati membri u pajjiżi terzi, filwaqt li jiżgura livell għoli ta' protezzjoni għall-individwi u l-konformità mal-istandards tal-protezzjoni tad-data tal-UE.
Il-protokoll ikopri proċeduri biex tittejjeb il-kooperazzjoni internazzjonali bejn l-awtoritajiet kif ukoll biex tissaħħaħ il-kooperazzjoni diretta mal-fornituri u l-entitajiet li jinsabu f'pajjiżi oħra.
Jistabbilixxi wkoll proċeduri għal assistenza reċiproka ta' emerġenza.
It-test ser jikkomplementa l-qafas tal-UE dwar l-aċċess għall-evidenza elettronika li bħalissa qed jiġi diskuss mill-istituzzjonijiet tal-UE.
Il-vantaġġ tiegħu huwa l-potenzjal tiegħu li jkun jista' jiġi applikat madwar id-dinja.
Bħalissa, 66 pajjiż huma parti għall-konvenzjoni ta' Budapest, inkluż 26 stat membru.
Informazzjoni ġenerali u l-passi li jmiss Fis-6 ta' Ġunju 2019, il-Kunsill adotta mandat li jawtorizza lill-Kummissjoni biex tieħu sehem fin-negozjati tal-Kunsill tal-Ewropa dwar it-tieni protokoll addizzjonali għall-konvenzjoni taċ-ċiberkriminalità.
Il-protokoll ġie adottat mill-kumitat tal-ministri tal-Kunsill tal-Ewropa fis-17 ta' Novembru 2021 u huwa previst li jinfetaħ għall-iffirmar fit-12 ta' Mejju 2022.
L-UE ma tistax tiffirma l-protokoll peress li l-istati biss jistgħu jkunu parti għalih.
Għalhekk, l-istati membri huma awtorizzati jiffirmaw il-protokoll, filwaqt li jaġixxu b'mod konġunt fl-interess tal-UE.
Huma mħeġġa jiffirmaw il-protokoll matul iċ-ċerimonja tal-iffirmar fit-12 ta' Mejju, jew malajr kemm jista' jkun wara din id-data.
Illum il-Kunsill iddeċieda wkoll li jibgħat lill-Parlament, għall-approvazzjoni tiegħu, id-deċiżjoni li tawtorizza lill-istati membri biex jirratifikaw il-protokoll.
It-tieni protokoll addizzjonali għall-konvenzjoni dwar iċ-ċiberkriminalità (Kunsill tal-Ewropa)
Illum il-Kunsill adotta emenda għar-regolament li jistabbilixxi l-Aġenzija tal-UE għad-Drittijiet Fundamentali.
Dan it-test għandu l-għan li jtejjeb il-mandat tal-aġenzija u jtejjeb il-funzjonament tagħha permezz ta' proċeduri aktar effiċjenti.
Ir-regolament jinkludi bħala kompetenzi tal-aġenzija l-qasam tal-kooperazzjoni tal-pulizija u l-kooperazzjoni ġudizzjarja f'materji kriminali, biex il-mandat tagħha jiġi allinjat mat-trattat ta' Lisbona.
Huwa jżomm is-sitwazzjoni attwali fir-rigward tal-Politika Estera u ta' Sigurtà Komuni, li tibqa' barra mill-kompetenzi tal-aġenzija.
Fl-aħħar nett, il-qafas pluriennali attwali biex jiġi definit il-programm ta' ħidma tal-aġenzija ser jiġi sostitwit bi programmazzjoni annwali u pluriennali aktar operazzjonali.
Kuntest Il-mandat tal-Aġenzija tal-UE għad-Drittijiet Fundamentali huwa stabbilit f'regolament tal-Kunsill tal-2007.
F'Ġunju 2020, il-Kummissjoni ppreżentat proposta biex il-mandat tal-aġenzija jiġi adattat għat-Trattat ta' Lisbona u biex ir-regolament jiġi konformi mal-approċċ komuni dwar l-aġenziji deċentralizzati.
It-test huwa regolament tal-Kunsill ibbażat fuq l-Artikolu 352 TFUE, li jeħtieġ unanimità għall-adozzjoni mill-Kunsill ladarba l-Parlament Ewropew jaqbel dwar l-approvazzjoni tat-test.
Bħala parti mill-isforzi tal-UE biex tappoġġa lill-Ukrajna wara l-invażjoni tar-Russja, l-ambaxxaturi għall-UE llum approvaw proposta li tagħti lill-istati membri aċċess immedjat għal aktar finanzjament inizjali minn REACT-EU (Assistenza fl-Irkupru għall-Koeżjoni u għat-Territorji tal-Ewropa), kif ukoll li tiffaċilita l-provvista ta' ħtiġijiet bażiċi u l-appoġġ għar-refuġjati mill-Ukrajna.
Total ta' €3.5 biljun ser jitħallas din is-sena bħala żieda fil-prefinanzjament inizjali taħt il-qafas ta' REACT-EU, wieħed mill-akbar programmi ta' rkupru wara l-pandemija mmirati lejn it-tisħiħ tal-fondi tal-politika ta' koeżjoni u l-Fond għal Għajnuna Ewropea għall-Persuni l-Aktar fil-Bżonn (FEAD).
L-istati membri b'għadd akbar ta' wasliet, jew bħala pajjiżi ta' tranżitu inkella pajjiżi ta' destinazzjoni finali, ser jirċievu sehem akbar.
Il-proposta tagħmilha possibbli li tittaffa l-pressjoni fuq il-baġits pubbliċi tal-istati membri, sabiex ikunu jistgħu jindirizzaw l-influss ta' refuġjati mill-Ukrajna.
Għal dan il-għan, il-prefinanzjament mis-segment tal-2021 ta' REACT-EU ser jiżdied minn 11% għal 15% għall-istati membri kollha, u minn 11% għal 45% għal dawk il-pajjiżi tal-UE fejn l-influss ta' refuġjati mill-Ukrajna ammonta għal aktar minn 1% tal-popolazzjonijiet tagħhom fi tmiem l-ewwel xahar wara l-invażjoni Russa.
Il-pajjiżi li ser jirċievu prefinanzjament ta' 45% huma l-Polonja, ir-Rumanija, is-Slovakkja u l-Ungerija, li jaqsmu fruntiera mal-Ukrajna, kif ukoll l-Awstrija, il-Bulgarija, iċ-Ċekja, l-Estonja u l-Litwanja, li kienu akkomodaw għadd ta' persuni spostati ekwivalenti għal aktar minn 1% tal-popolazzjonijiet tagħhom sat-23 ta' Marzu 2022.
Barra minn hekk, il-proposta tintroduċi kost unitarju għal kull persuna, u b'hekk tippermetti implimentazzjoni aktar faċli u rapida tal-fondi.
Fuq kollox, il-kost unitarju ser jiffaċilita l-finanzjament ta' ħtiġijiet essenzjali għall-persuni mill-Ukrajna mogħtija protezzjoni temporanja mill-UE jew protezzjoni adegwata oħra skont il-liġi nazzjonali.
Dak il-kost unitarju huwa stabbilit għal €40 fil-ġimgħa u jista' jintuża għal massimu ta' 13-il ġimgħa, li jibdew mid-data li fiha l-persuna kkonċernata tasal fl-Unjoni Ewropea.
Informazzjoni ġenerali u l-passi li jmiss Fit-23 ta' Marzu, il-Kummissjoni Ewropea pproponiet emendi leġiżlattivi bil-għan li żżid il-prefinanzjament minn REACT-EU.
Wara l-konklużjonijiet tal-Kunsill Ewropew tal-24-25 ta' Marzu li jistiednu lill-Kummissjoni biex taħdem fuq proposti addizzjonali sabiex ''jiġi żgurat li l-finanzjament tal-UE għar-refuġjati u l-ospitanti tagħhom ikun jista' jiġi mobilizzat malajr'', il-Kummissjoni emendat il-proposta tagħha biex tagħmel użu minn għażla ta' kostijiet simplifikati.
Il-proposta tikkomplementa l-Azzjoni ta' Koeżjoni għar-Refuġjati fl-Ewropa (CARE), li introduċiet aktar flessibbiltà fl-implimentazzjoni tal-fondi tal-UE u l-possibbiltà li l-istati membri jużaw is-segment ta' REACT-EU tal-2022 biex jassistu lir-refuġjati mill-Ukrajna.
Il-Parlament Ewropew huwa mistenni jadotta l-proposta attwali skont il-proċedura urġenti, li ser tagħmilha possibbli għall-Kunsill li jadotta minnufih l-att leġiżlattiv sabiex ikun jista' jidħol fis-seħħ f'nofs April.
Proposta fir-rigward ta' żieda fil-prefinanzjament mir-riżorsi REACT-EU, 23 ta' Marzu 2022
Proposta emendata fir-rigward ta' żieda fil-prefinanzjament mir-riżorsi REACT-EU, 31 ta' Marzu 2022
Ir-rispons tal-UE għall-invażjoni tal-Ukrajna mir-Russja (informazzjoni ġenerali)
Il-President Michel: "Għandi messaġġ wieħed għas-suldati Russi: jekk ma tixtiqux li jkollkom sehem fil-qtil ta' ħutkom l-Ukreni… ċedu l-armi tagħkom, itilqu mill-kamp tal-battalja" Biss ġimagħtejn ilu f'dan il-parlament esprimejna x-xokk u l-orrur tagħna.
Il-martirju ta' Mariupol, id-delitti kontra l-belt, id-delitti kontra l-poplu tagħha.
U llum qed nesprimu r-rabja tagħna rigward id-delitti kontra l-umanità - kontra persuni ċivili innoċenti - f'Bucha u f'ħafna bliet oħra.
Prova oħra li l-brutalità Russa kontra l-poplu tal-Ukrajna m'għandhiex limiti, prova oħra ta' delitti tal-gwerra, eżekuzzjonijiet sommarji, iġsma mitluqin fit-toroq u oqbra tal-massa.
Din mhijiex operazzjoni speċjali, dawn huma delitti tal-gwerra u aħna, l-UE, mhux ser nagħtuha daharna: ser inħarsu lejn ir-realtà dritt fl-għajnejn.
Irid ikun hemm u ser ikun hemm konsegwenzi severi għal dawk kollha responsabbli, u diġà qed nappoġġaw kull sforz li qed isir biex tinġabar l-evidenza.
Ser nagħmlu assolutament dak kollu li nistgħu biex inressqu lill-awturi ta' dawn ir-reati quddiem il-ġustizzja.
Ser issir ġustizzja internazzjonali.
U għandi biss messaġġ wieħed għas-suldati Russi fil-kamp tal-battalja: jekk ma tixtiqux li jkollkom sehem fil-qtil ta' ħutkom l-Ukreni, jekk ma tixtiqux li tkunu kriminali, ċedu l-armi tagħkom, tibqgħux tiġġieldu, u itilqu mill-kamp tal-battalja.
Naf, għeżież Membri tal-Parlament, li xi wħud minnkom issuġġerew l-għoti ta' ażil lil dawk is-suldati Russi li ma jobdux l-ordnijiet Russi.
Fil-fehma tiegħi, din hija idea prezzjuża li għandha tiġi żviluppata.
Bħalissa rridu nagħmlu dak kollu li nistgħu biex inwaqqfu dawn l-atroċitajiet.
Qed inqawwu s-sanzjonijiet tagħna biex nagħfsu kemm nistgħu fuq il-Kremlin.
Matul l-aħħar laqgħa tagħna tal-Kunsill Ewropew, inkarigajna lir-Rappreżentant Għoli u lill-Kummissjoni biex jipproponu sanzjonijiet addizzjonali lill-Kunsill.
Irridu nagħlqu l-lakuni, irridu nindirizzaw kwalunkwe tentattiv biex jiġu evitati s-sanzjonijiet, u ninsabu lesti li nirreaġixxu malajr b'aktar sanzjonijiet koordinati u robusti.
Il-pakkett il-ġdid jinkludi projbizzjoni fuq l-importazzjonijiet tal-faħam, u nemmen li miżuri fir-rigward taż-żejt u anke l-gass ser ikunu meħtieġa wkoll xi żmien jew ieħor.
Ser inwaqqfu lill-bastimenti Russi milli jidħlu fil-portijiet tal-UE u ser nimponu projbizzjoni fuq l-operaturi tat-trasport bit-triq Russi u Belarussi.
Ser nimponu projbizzjoni sħiħa fuq it-tranżazzjonijiet fuq aktar banek sabiex is-sistema finanzjarja tar-Russja tkompli tiddgħajjef, u ser nikkoordinaw l-isforzi tagħna ma' dawk ta' sħabna fil-G7.
Il-President Biden u l-President Zelenskyy ingħaqdu mal-aħħar laqgħa tagħna tal-Kunsill Ewropew.
Il-preżenza tal-President Biden u d-diskors tal-President Zelenskyy bagħtu messaġġ ċar li s-sħubija trans-Atlantika tagħna u l-appoġġ tagħna għall-Ukrajna huma sodi ferm.
Ninsabu aktar magħqudin minn qatt qabel: magħqudin biex nimponu sanzjonijiet fuq ir-Russja, magħqudin biex nitfgħu pressjoni fuq il-Kremlin, magħqudin biex nipprovdu kemm nistgħu appoġġ għall-Ukrajna.
Lesti li nkomplu bl-isforzi tagħna għal perjodu ta' żmien twil, flimkien mal-Istati Uniti, il-Kanada, il-Ġappun, l-Awstralja, ir-Repubblika tal-Korea, ir-Renju Unit u ħafna pajjiżi u ħbieb oħra madwar id-dinja.
Aħna lesti li nġarrbu l-ispejjeż tas-sanzjonijiet.
U l-aktar importanti, l-għaqda tagħna tal-UE, l-għaqda trans-Atlantika tagħna u d-determinazzjoni tagħna huma l-assi prinċipali tagħna biex tintemm il-gwerra, jitwaqqfu dawn l-atroċitajiet u tingħata għajnuna biex l-Ukrajna tinbena mill-ġdid.
Il-President Michel: "Ser inkomplu nassistu lill-Ukrajna b'appoġġ politiku, finanzjarju, umanitarju u materjali"
Ser inkomplu nipprovdu appoġġ politiku, finanzjarju, umanitarju u materjali lill-Ukrajna.
Qbilna li niżviluppaw fond fiduċjarju ta' solidarjetà għall-Ukrajna.
Fuq perjodu ta' żmien qasir, dan ser jgħin jappoġġa l-istat tal-Ukrajna.
Fuq perjodu ta' żmien twil, ser jipprovdi investimenti massivi biex l-ekonomija u l-infrastruttura jinbnew mill-ġdid.
Din il-gwerra hija traġedja umana.
Aktar minn 10 miljun persuna ħarbu mill-gwerra fl-Ukrajna.
Aktar minn sitt miljuni huma spostati internament, filwaqt li aktar minn erba' miljuni ħarbu lejn l-UE, l-aktar nisa u tfal.
Qed nilqgħuhom b'dinjità u b'solidarjetà minħabba li l-poplu Ukren jistħoqqlu l-appoġġ tagħna.
Ser inkomplu noffrulhom kwalunkwe assistenza li jeħtieġu, inkluż akkomodazzjoni, edukazzjoni u kura tas-saħħa.
U ser nagħtu attenzjoni partikolari lin-nisa u lit-tfal l-aktar vulnerabbli li jistgħu jisfaw vittmi ta' traffikanti.
L-avveniment globali b'appell għal wegħdiet ta' donazzjonijiet "Stand Up for Ukraine" f'Varsavja nhar is-Sibt ser jgħin biex jinġabru flus u appoġġ ieħor għar-refuġjati u l-persuni spostati internament.
Nixtieq nesprimi l-gratitudni tiegħi lil kulħadd, u speċjalment lill-pajjiżi li jmissu mal-Ukrajna, għas-solidarjetà li wrew: il-Polonja, is-Slovakkja, l-Ungerija, ir-Rumanija u l-Moldova.
Il-kuntrast bejn it-tajjeb u l-ħażin rari kien daqshekk qawwi.
Il-gwerra fl-Ukrajna hija mument ta' verità u urġenza għall-Ewropa.
Il-gwerra fl-Ukrajna hija mument ta' verità, u mument ta' urġenza, għall-Unjoni Ewropea.
Il-gwerra fl-Ukrajna fetħitilna għajnejna – jekk ma kinux diġà miftuħin – għall-ħtieġa urġenti li tissaħħaħ is-sovranità Ewropea, biex tissawwar Unjoni Ewropea strateġika.
L-aħħar laqgħa tal-Kunsill Ewropew, li segwiet il-laqgħa f'Versailles, kienet opportunità biex jittieħdu passi ulterjuri f'dik id-direzzjoni, lejn difiża Ewropea, lejn indipendenza akbar f'termini tal-enerġija u s-sigurtà tal-ikel.
L-ewwel nett, ejja nkunu ċari dwar il-kwistjoni tal-enerġija.
Ejja nkunu preċiżi.
Irridu neħilsu lilna nfusna mid-dipendenza u ntemmu d-dipendenza tagħna fuq il-fjuwils fossili Russi mill-aktar fis possibbli.
F'dawn l-aħħar xhur, f'temp ta' ftit laqgħat tal-Kunsill Ewropew, il-kapijiet ta' stat jew ta' gvern iddiskutew il-kwistjoni tal-enerġija ħames darbiet, u talbu lill-Kummissjoni għal noti, proposti u rapporti sabiex isir progress operazzjonali dwar kwistjoni li hija prijorità ewlenija għalina.
Il-messaġġi approvati fl-aħħar Kunsill Ewropew huma b'saħħithom ħafna.
Jirriflettu wkoll l-għaqda tal-Unjoni Ewropea.
Jeħtieġ li naġixxu issa, mingħajr dewmien, biex niddiversifikaw is-sorsi tal-provvista tagħna.
Mhux biss mal-Istati Uniti – saru avviżi dwar dan – iżda wkoll mal-Kanada, u ma' pajjiżi oħra wkoll: l-Ażerbajġan, l-Alġerija, l-Eġittu, u l-pajjiżi tal-Golf.
Irridu nieħdu azzjoni biex inħaffu dan il-proċess ta' diversifikazzjoni.
Bħala l-ewwel pass, u dan huwa messaġġ ċar, jeħtieġ li nibdew nużaw pjattaformi ta' xiri komuni biex nissodisfaw il-ħtiġijiet tal-enerġija tagħna u b'hekk inżidu l-influwenza tal-Ewropa, li tqarribna lejn l-indipendenza u, nittamaw, tgħinna nżommu l-prezzijiet taħt kontroll.
U l-prezzijiet huma t-tielet punt li għandna bżonn nindirizzaw.
Anke qabel il-gwerra, kien ċar li l-prezzijiet tal-enerġija li qed jogħlew kien qed ikollhom impatt qawwi u ikrah fuq iċ-ċittadini, fuq il-familji, fuq id-djar, u fuq il-kapaċità tal-kumpaniji tagħna li jħabbtu wiċċhom ma' dawn il-prezzijiet, biex dawn ikampaw, u jikbru.
Minħabba f'hekk fl-aħħar tas-sajf, qabel il-gwerra, tajna mandat lill-Kummissjoni biex taħdem fuq proposti operazzjonali.
Xi wħud minn dawn waslu l-ġurnata qabel ma ltaqa' l-Kunsill Ewropew, u ser nerġgħu niltaqgħu dalwaqt, fil-ġimgħat li ġejjin, peress li l-Kummissjoni ħabbret li ser tippreżenta xi punti oħra madwar nofs Mejju.
Pereżempju, xtaqna li s-setturi ekonomiċi u industrijali jiġu kkonsultati fid-dettall dwar il-miżuri speċifiċi li jistgħu jittieħdu sabiex ikollhom impatt reali.
Biex ma nsemmux il-ħżin tal-gass, li huwa importanti ħafna għax-xitwa li ġejja, jew l-investiment fl-interkonnessjonijiet u l-infrastruttura, li huma assolutament essenzjali.
Fl-aħħar nett, naturalment iddiskutejna wkoll is-sigurtà tal-ikel.
Din hija kwistjoni ta' sovranità li hija importanti ferm għalina, u waħda li fir-rigward tagħha jeħtieġ li nieħdu azzjoni bħala Ewropej.
Hawnhekk ukoll, fil-ġurnata ta' qabel il-laqgħa tal-Kunsill, il-Kummissjoni ppreżentat dokument li ser inkomplu naħdmu fuqu magħkom – ninsab ċert minn dan.
Biex nindirizzaw din il-kwistjoni, jeħtieġ li nqisu s-sitwazzjoni fil-pajjiżi li qed jiżviluppaw, speċjalment fil-viċinat tagħna.
Qed naħseb b'mod partikolari fl-Afrika, li ser tbati minħabba dan – li diġà qed tbati u li ser tbati saħansitra aktar.
Dan għandu jħeġġiġna nieħdu azzjoni, u jinsab fil-qalba tal-inizjattiva FARM, il-proposta tal-Presidenza Franċiża biex tiġi attivata firxa ta' miżuri flimkien mal-organizzazzjonijiet internazzjonali u mal-Kummissjoni Ewropea – firxa ta' miżuri, mhux biss fil-forma ta' appoġġ finanzjarju, iżda wkoll miżuri regolatorji li jgħinu fl-importazzjonijiet u l-esportazzjonijiet f'dan il-qasam ukoll.
Fl-aħħar nett, qabel ma nikkonkludi, naturalment nixtieq nitkellem magħkom b'ċertu solennità dwar is-sigurtà u d-difiża.
Nixtieq ngħid, b'solennità, li jeħtieġ li tintemm l-inġenwità tal-Ewropa f'dan ir-rigward.
Naturalment, huwa importanti ferm li ma ninsew qatt li l-Unjoni Ewropea hija proġett ta' paċi, u huwa preċiżament minħabba li aħna proġett ta' paċi li rridu nkunu nistgħu nitkellmu bil-lingwaġġ tal-poter.
Dan huwa rifless ukoll – u nixtieq nirringrazzja lir-Rappreżentant Għoli għall-impenn tiegħu għall-Boxxla Strateġika, matul ħafna xhur, ħafna qabel ma faqqgħet il-gwerra fl-Ukrajna – fid-deċiżjoni li ttieħdet ftit sigħat biss wara li faqqgħet il-gwerra biex jingħataw l-armi, għall-ewwel darba fl-istorja tal-Unjoni Ewropea.
L-Unjoni Ewropea u l-Istati Membri jappoġġaw lill-Ukrajna b'mod operazzjonali billi jagħtu l-armi.
Ejja ma ninsewx li dan huwa rifless ukoll fl-Artikolu 42(7) tat-trattat tagħna, li affermajna mill-ġdid, u li jittratta s-sigurtà kollettiva.
U ejja nkunu ċari, il-Boxxla Strateġika mhijiex biss dokument ieħor li ser jitħalla jiġbor it-trab fuq xkaffa.
Il-Boxxla Strateġika hija viżjoni ambizzjuża u impenjata, bi proposti konkreti u operazzjonali, u bl-opportunità, bħala parti mid-dibattitu demokratiku, li tivvaluta regolarment miżuri speċifiċi.
Suq komuni għall-armi u l-industrija militari.
Sħubijiet, li jqawwu l-isforzi fil-qasam ċibernetiku u fl-ispazju.
Forza ta' skjerament rapidu.
5 000 persunal għall-fażi tal-bidu.
Dak huwa l-għan.
Għal dawn kollha, ser ikollna nirrappurtaw lura dwar dak li ksibna.
Il-President Michel: "Vladimir Putin ma jistax u mhux ser jirbaħ din il-gwerra"
Fl-aħħar nett, Sinjura President, ser nikkonkludi billi ngħid li ftit tal-jiem ilu, il-President tal-Kummissjoni, ir-Rappreżentant Għoli u jien organizzajna summit mal-awtoritajiet Ċiniżi.
Aħna konxji sew tal-ħtieġa li nuru, jum b'jum, li din il-gwerra mhijiex konfrontazzjoni bejn ir-Russja minn naħa waħda u l-UE u n-NATO min-naħa l-oħra, kif iridna nemmnu l-Kremlin.
Huwa għalhekk li rridu nkunu involuti fix-xena internazzjonali, inkluż fir-rigward taċ-Ċina.
Konna ppreparati biex b'mod metikoluż nargumentaw, nitolbu u nispjegaw lill-awtoritajiet Ċiniżi b'mod li jinftiehem li m'għandhomx jgħinu lir-Russja, direttament jew indirettament, biex din tal-aħħar tevita s-sanzjonijiet li ġew imposti.
Iddikjarajna mill-ġdid il-pożizzjonijiet tagħna dwar id-drittijiet tal-bniedem u dwar il-valuri demokratiċi.
Urejna li l-istabbiltà, il-paċi, il-prosperità globali – li huma fl-interess ġenerali – jiddependu wkoll fuq l-attitudni taċ-Ċina u ta' pajjiżi oħra.
M'aħniex ser nintelqu fl-isforzi tagħna.
Dak is-summit kien pass wieħed, u ser inkomplu nużaw il-mezzi disponibbli għalina biex inħeġġu liċ-Ċina u lil pajjiżi oħra madwar id-dinja biex ikunu fuq in-naħa li tappoġġa lill-Ukrajna, in-naħa tad-dritt internazzjonali, in-naħa tal-paċi u l-prosperità.
Sinjuri, ftit ġimgħat ilu, ftit jiem qabel il-bidu tal-gwerra, intom ġustament iddeċidejtu li tistiednu lill-President Zelenskyy biex jindirizzana, kif konna għamilna qabel fil-Kunsill Ewropew.
Kliemu għadu jidwi f'qalbna u f'moħħna.
Huwa wassal il-messaġġ tiegħu bħala sfida, billi ħares f'għajnejna u staqsiena: "Intom tassew Ewropej?"
Dik il-mistoqsija ilni nhewden fuqha mill-bidu tal-gwerra.
Għaliex irridu naqdu d-dmir tagħna, għaliex verament irridu nkunu Ewropej, it-tenaċità, il-kalma u l-għaqda ser jagħmlu d-differenza kollha.
Vladimir Putin ma jistax u mhux ser jirbaħ din il-gwerra, minħabba li fl-aħħar mill-aħħar, ser jipprevalu l-valuri tal-Ewropa, il-libertà u d-demokrazija.
Il-ministri għall-agrikoltura approvaw il-konklużjonijiet dwar l-agrikoltura b'livell baxx ta' karbonju , li jibnu fuq il-parti tal-agrikoltura u l-forestrija tal-komunikazzjoni tal-Kummissjoni "Ċikli tal-karbonju sostenibbli", u li għandhom l-għan li jinkoraġġixxu prattiki agrikoli li jikkontribwixxu għall-qbid tal-karbonju mill-atmosfera , u li jiżgurawh fil-ħamrija jew il-bijomassa b'mod sostenibbli.
Prattiki bħal dawn jistgħu jinkludu, fl-agrikoltura, it- tħawwil ta' sisien tal-ħaxix jew siġar , il- kultivazzjoni ta' legumi , l-użu ta' għelejjel tat-titwiq u ta' kopertura , l-agrikoltura ta' konservazzjoni, il-manutenzjoni tat-torbieri , u, fil-qasam tal-forestrija, l-afforestazzjoni jew ir-riforestazzjoni .
Il-konklużjonijiet jistabbilixxu l-aspettattivi tal-Kunsill dwar il- qafas ta' ċertifikazzjoni għall-assorbiment tal-karbonju , li aktar tard din is-sena ser ikun hemm proposta leġiżlattiva dwaru, biex ikunu jistgħu jiġu valorizzati ekonomikament il-prattiki li jżidu l-assorbiment u l-ħżin tal-karbonju, abbażi ta' rekwiżiti ta' kejl ippruvati xjentifikament.
Fil-konklużjonijiet tiegħu, il-Kunsill laqa' l-komunikazzjoni u rrikonoxxa r- rwol ewlieni li l-agrikoltura u l-forestrija jista' jkollhom fil-ġlieda kontra t-tibdil fil-klima permezz tal-assorbiment tal-karbonju mill-atmosfera.
Il-ministri rrikonoxxew ukoll l-importanza li jingħata appoġġ finanzjarju b'inċentiv suffiċjenti lill-bdiewa u l-forestieri li jikkomplementa l-politika agrikola komuni, kemm minn riżorsi pubbliċi kif ukoll dawk privati , sabiex dawn il-bdiewa u l-forestieri jiġu mħeġġa jadottaw dawn il-prattiki favur il-klima.
Barra minn hekk, huma appoġġaw il-pjan tal-Kummissjoni li tistabbilixxi grupp ta' esperti ta' rappreżentanti tal-agrikoltura u tal-forestrija, ħassew li dan il-grupp ikun jista' jevalwa u jqis l-iskemi eżistenti ta' ċertifikazzjoni tal-karbonju, jaqsam eżempji tal-aħjar prattika minn madwar l-UE u stiednu lill-Kummissjoni biex teżamina flimkien mal-grupp il-possibbiltà li ċ-ċertifikazzjoni tiġi estiża għat-tnaqqis ta' gassijiet serra, b'mod partikolari l-metan u l-ossidu nitruż.
L-istati membri enfasizzaw ukoll li l-għan ewlieni tal-agrikoltura tal-UE, kif stipulat fit-trattati, huwa li tiġi żgurata s-sigurtà tal-ikel , u li dan l-għan ma għandux jiġi kompromess.
Fl-aħħar nett, il-konklużjonijiet enfasizzaw l-importanza li jitqiesu l-ispeċifiċitajiet reġjonali u li jiġi evitat kwalunkwe piż amministrattiv bla bżonn meta jiġi stabbilit il-qafas ta' ċertifikazzjoni, li għandu jkun sempliċi u trasparenti kemm jista' jkun.
Informazzjoni ġenerali Skont il-Patt Ekoloġiku Ewropew, wieħed mill-għanijiet miftiehma skont il-liġi tal-UE dwar il-klima huwa li jitnaqqsu l-emissjonijiet ta' gassijiet serra b'55% sal-2030 meta mqabbla mal-livelli tal-1990, sabiex tinkiseb in-newtralità klimatika fil-livell tal-UE sal-2050.
L-assorbiment tal-karbonju (jiġifieri l-assorbiment tas-CO 2 mill-atmosfera u l-ħżin tiegħu permezz ta' diversi mezzi, pereżempju permezz tas-siġar u l-pjanti, kif ukoll billi tiġi protetta l-ħamrija li fiha ħafna karbonju) jista' jkollu rwol kruċjali fil-kisba tan-newtralità klimatika.
Il-komunikazzjoni tal-Kummissjoni dwar ċikli tal-karbonju sostenibbli, adottata fil-15 ta' Diċembru 2021 bħala parti mill-pakkett "Lesti għall-mira ta' 55%", għandha l-għan li tgħin fl-iżvilupp ta' soluzzjonijiet sostenibbli għall-assorbiment tal-karbonju.
Tirrappreżenta wkoll l-ewwel pass lejn qafas ta' ċertifikazzjoni għall-assorbiment tal-karbonju , li ser jifforma s-suġġett ta' proposta leġiżlattiva.
Komunikazzjoni tal-Kummissjoni dwar ċikli tal-karbonju sostenibbli
Konklużjonijiet tal-Kunsill għall-agrikoltura u l-forestrija dwar il-Komunikazzjoni tal-Kummissjoni Ewropea dwar ċikli tal-karbonju sostenibbli
Fid-dawl tal-gwerra ta' aggressjoni kontinwa tar-Russja kontra l-Ukrajna, u l-atroċitajiet irrappurtati mwettqa mill-forzi armati Russi fl-Ukrajna, illum il-Kunsill iddeċieda li jimponi l-ħames pakkett ta' sanzjonijiet ekonomiċi u individwali kontra r-Russja.
Il-pakkett maqbul jinkludi serje ta' miżuri maħsuba biex isaħħu l-pressjoni fuq il-gvern u l-ekonomija Russi, u biex jillimitaw ir-riżorsi tal-Kremlin għall-aggressjoni.
Dawn l-aħħar sanzjonijiet ġew adottati wara l-atroċitajiet imwettqa mill-forzi armati Russi f'Bucha u postijiet oħra taħt okkupazzjoni Russa.
L-għan tas-sanzjonijiet tagħna huwa li nwaqqfu l-imġiba irresponsabbli, inumana u aggressiva tat-truppi Russi u nagħmluha ċara lil dawk li jieħdu d-deċiżjonijiet fil-Kremlin li l-aggressjoni illegali tagħhom iġġib magħha konsegwenzi peżanti.
Il-pakkett jinkludi: - projbizzjoni fuq ix-xiri, l-importazzjoni jew it-trasferiment ta' faħam u fjuwils fossili solidi oħra fl-UE jekk dawn joriġinaw mir-Russja jew jiġu esportati mir-Russja, minn Awwissu 2022.
L-importazzjonijiet tal-faħam fl-UE bħalissa jiswew €8 biljun fis-sena. - projbizzjoni fuq li jingħata aċċess għall-portijiet tal-UE lil bastimenti rreġistrati taħt il-bandiera tar-Russja.
Jingħataw derogi għall-prodotti agrikoli u tal-ikel, l-għajnuna umanitarja u l-enerġija. - projbizzjoni fuq kwalunkwe intrapriża tat- trasport bit-triq Russa u Belarussa li żżommha milli tittrasporta oġġetti bit-triq fl-UE, inkluż fi tranżitu.
Madankollu, jingħataw derogi għal għadd ta' prodotti, bħal prodotti farmaċewtiċi, mediċi, agrikoli u tal-ikel, inkluż il-qamħ, u għat-trasport bit-triq għal skopijiet umanitarji. - aktar projbizzjonijiet fuq l-esportazzjoni , li għandhom fil-mira l-fjuwil tal-ġettijiet u oġġetti oħra bħal kompjuters kwantistiċi u semikondutturi avvanzati, l-elettronika ta' livell għoli, il-makkinarju sensittiv u t-tagħmir tat-trasportazzjoni, u projbizzjonijiet fuq l-importazzjoni ġodda fuq prodotti bħal: injam, siment, fertilizzanti, frott tal-baħar u likur.
Il-projbizzjonijiet maqbula fuq l-esportazzjoni u fuq l-importazzjoni jammontaw biss għal €10 biljun u €5.5 biljun rispettivament. - serje ta' miżuri ekonomiċi mmirati maħsuba biex isaħħu l-miżuri eżistenti u jagħlqu l-lakuni, bħal: projbizzjoni ġenerali tal-UE fuq il-parteċipazzjoni ta' kumpaniji Russi fl- akkwist pubbliku fl-istati membri, l-esklużjoni tal- appoġġ finanzjarju kollu lil korpi pubbliċi Russi , projbizzjoni estiża fuq depożiti f'portafolli tal-kripto , u fuq il-bejgħ ta' karti tal-flus u titoli trasferibbli ddenominati fi kwalunkwe munita uffiċjali tal-istati membri tal-UE lir-Russja jew lill-Belarussja, jew lil kwalunkwe persuna fiżika jew ġuridika, entità jew korp fir-Russja jew fil-Belarussja.
Barra minn hekk, il-Kunsill iddeċieda li jissanzjona kumpaniji li l-prodotti jew it-teknoloġija tagħhom qdew rwol fl-invażjoni, oligarki u negozjanti ewlenin , uffiċjali għolja tal-Kremlin , proponenti tad-diżinformazzjoni u l-manipulazzjoni tal-informazzjoni , it-tixrid sistematiku tan-narrattiva tal-Kremlin dwar il-gwerra ta' aggressjoni tar-Russja fl-Ukrajna, kif ukoll membri tal-familja ta' individwi diġà sanzjonati , sabiex jiġi żgurat li s-sanzjonijiet tal-UE ma jiġux evitati.
Barra minn hekk, projbizzjoni sħiħa fuq it-tranżazzjonijiet hija imposta fuq erba' banek Russi ewlenin li jirrappreżentaw 23% tas-sehem mis-suq fis-settur bankarju Russu.
Wara li tneħħew mis-SWIFT, dawn il-banek issa ser ikunu soġġetti għal iffriżar tal-assi, u b'hekk jinqatgħu kompletament mis-swieq tal-UE.
Fil-konklużjonijiet tiegħu tal-24 ta' Marzu 2022, il-Kunsill Ewropew iddikjara li l-Unjoni baqgħet lesta li tagħlaq il-lakuni u timmira lejn iċ-ċirkomvenzjoni effettiva u ċ-ċirkomvenzjoni possibbli tal-miżuri restrittivi diġà adottati, kif ukoll li taġixxi malajr b'aktar sanzjonijiet b'saħħithom u koordinati kontra r-Russja u l-Belarussja sabiex tiġġieled b'mod effettiv il-kapaċitajiet Russi biex titkompla l-aggressjoni.
Il-gwerra ta' aggressjoni tar-Russja kontra l-Ukrajna tikser bil-kbir id-dritt internazzjonali u qed tikkawża telf enormi ta' ħajjiet u għadd enormi ta' midruba fost iċ-ċivili.
Ir-Russja qed tidderieġi attakki kontra l-popolazzjoni ċivili u qed timmira għal oġġetti ċivili, inkluż sptarijiet, faċilitajiet mediċi, skejjel u refuġji.
Dawn id-delitti tal-gwerra jridu jieqfu immedjatament.
Dawk responsabbli, u l-kompliċi tagħhom, ser ikollhom iwieġbu għal għemilhom f'konformità mad-dritt internazzjonali.
L-assedju ta' Mariupol u bliet Ukreni oħra, u ċ-ċaħda tal-aċċess umanitarju mill-forzi militari Russi mhumiex aċċettabbli.
Il-forzi Russi għandhom jipprovdu immedjatament għal rotot sikuri lejn partijiet oħra tal-Ukrajna, kif ukoll għajnuna umanitarja li għandha titwassal lil Mariupol u bliet assedjati oħra.
Il-Kunsill Ewropew jesiġi li r-Russja ttemm minnufih l-aggressjoni militari tagħha fit-territorju tal-Ukrajna, u tirtira immedjatament u mingħajr kondizzjonijiet il-forzi u t-tagħmir militari kollha mit-territorju kollu tal-Ukrajna, u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri tagħha rikonoxxuti internazzjonalment.
L-atti legali rilevanti ser jiġu ppubblikati dalwaqt fil-Ġurnal Uffiċjali.
<em>Il-Ġurnal Uffiċjali tal-Unjoni Ewropea</em>, L 111, tat-8 ta' April 2022, inkluż il-miżuri ekonomiċi li jinsabu fil-ħames pakkett
Konklużjonijiet tal-Kunsill Ewropew, 24-25 ta' Marzu 2022
Ukrajna: Dikjarazzjoni mir-Rappreżentant Għoli f'isem l-UE dwar l-atroċitajiet Russi mwettqa f'Bucha u bliet Ukreni oħra, 2 ta' April 2022
Illum il-Kunsill iddeċieda li jimponi miżuri restrittivi fuq 217-il individwu u 18-il entità addizzjonali b'reazzjoni għall-aggressjoni militari Russa mhux ġustifikata u mhux provokata li għaddejja bħalissa kontra l-Ukrajna u azzjonijiet oħra li jdgħajfu jew jheddu l-integrità territorjali, is-sovranità u l-indipendenza tal-Ukrajna.
Għal darb'oħra qed insaħħu l-listi tas-sanzjonijiet tagħna u qed inżidu aktar persuni mill-qasam tal-politika, mis-settur tan-negozju u dawk involuti f'attivitajiet ta' propaganda, kif ukoll aktar entitajiet mis-setturi finanzjarji, militari, industrijali u tat-trasport.
Il-fokus tagħna huwa ċar - mhux qed nimmiraw lejn il-persuni ordinarji Russi.
Qed nimmiraw lejn il-Kremlin, l-eliti politiċi u ekonomiċi li qed jappoġġaw il-gwerra ta' Putin fl-Ukrajna.
L-għan tas-sanzjonijiet tagħna huwa li nwaqqfu l-imġiba irresponsabbli, inumana u aggressiva tat-truppi Russi u nagħmluha ċara lil dawk li jieħdu d-deċiżjonijiet fil-Kremlin li l-aggressjoni illegali tagħhom iġġib magħha konsegwenzi peżanti.
Il-217-il individwu elenkat jinkludu uffiċjali għolja tal-Kremlin , oligarki - Moshe Kantor, Boris Rotenberg u Oleg Deripaska -, negozjanti prominenti oħra involuti f'setturi ekonomiċi ewlenin bħall-enerġija, il-finanzi, il-media, id-difiża u l-industrija tal-armi, kif ukoll proponenti ta' diżinformazzjoni u manipulazzjoni tal-informazzjoni , li sistematikament ixerrdu n-narrattiva falza tal-Kremlin dwar is-sitwazzjoni fl-Ukrajna.
Il-lista tinkludi wkoll membri tal-familja ta' individwi li diġà ġew sanzjonati , minħabba l-fatt li qed jibbenefikaw mir-reġim jew biex tiġi evitata ċ-ċirkomvenzjoni tas-sanzjonijiet tal-UE.
Dawn id-deżinjazzjonijiet jinkludu Maria Vladimirovna Vorontsova u Ekaterina Vladimirovna Tikhonova, ulied il-President tar-Russja Vladimir Putin.
Fl-aħħar nett, l-hekk imsejħa ministri u l-membri tal-"Kunsill tal-Poplu" tal-hekk imsejħa "Repubblika tal-Poplu ta' Donetsk" u "Repubblika tal-Poplu ta' Luhansk" tniżżlu wkoll fil-lista s-sewda.
It-18-il entità sanzjonata jinkludu erba' banek Russi ewlenin (Bank Otkritie, Novikombank, Sovcombank, u VTB), kumpanija attiva fis-settur tat-trasport u proprjetà tal-Federazzjoni Russa, u kumpaniji fl-industrija tad-difiża u militari li t-teknoloġija jew il-prodotti tagħhom kellhom rwol fl-invażjoni.
Id-deċiżjoni tal-lum hija parti mill-ħames pakkett ta' miżuri restrittivi imposti mill-UE kontra r-Russja minħabba l-aggressjoni militari tagħha kontra l-Ukrajna.
B'kollox, il-miżuri restrittivi tal-UE issa japplikaw għal total ta' 1091 individwu u 80 entità .
Dawk iddeżinjati huma soġġetti għal iffriżar tal-assi u ċ-ċittadini u l-kumpaniji tal-UE huma pprojbiti milli jagħmlu fondi disponibbli għalihom.
Barra minn hekk, persuni fiżiċi huma soġġetti għal projbizzjoni fuq vjaġġar , li timpedixxihom milli jidħlu jew jgħaddu minn territorji tal-UE.
Il-gwerra ta' aggressjoni tar-Russja kontra l-Ukrajna tikser bil-kbir id-dritt internazzjonali u qed tikkawża telf enormi ta' ħajjiet u għadd enormi ta' midruba fost iċ-ċivili.
Ir-Russja qed tidderieġi attakki kontra l-popolazzjoni ċivili u qed timmira għal oġġetti ċivili, inkluż sptarijiet, faċilitajiet mediċi, skejjel u refuġji.
Dawn id-delitti tal-gwerra jridu jieqfu immedjatament.
Dawk responsabbli, u l-kompliċi tagħhom, ser ikollhom iwieġbu għal għemilhom f'konformità mad-dritt internazzjonali.
L-assedju ta' Mariupol u bliet Ukreni oħra, u ċ-ċaħda tal-aċċess umanitarju mill-forzi militari Russi mhumiex aċċettabbli.
Il-forzi Russi għandhom jipprovdu immedjatament għal rotot sikuri lejn partijiet oħra tal-Ukrajna, kif ukoll għajnuna umanitarja li għandha titwassal lil Mariupol u bliet assedjati oħra.
Il-Kunsill Ewropew jesiġi li r-Russja ttemm minnufih l-aggressjoni militari tagħha fit-territorju tal-Ukrajna, u tirtira immedjatament u mingħajr kondizzjonijiet il-forzi u t-tagħmir militari kollha mit-territorju kollu tal-Ukrajna, u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri tagħha rikonoxxuti internazzjonalment.
L-atti legali rilevanti, inkluż l-ismijiet tal-individwi u tal-entitajiet elenkati, ġew ippubblikati fil-Ġurnal Uffiċjali tal-UE.
<em>Il-Ġurnal Uffiċjali tal-Unjoni Ewropea</em>, L 110, 8 ta' April 2022, inkluż lista tal-individwi u l-entitajiet sanzjonati
L-UE tadotta l-ħames ċiklu ta' sanzjonijiet kontra r-Russja minħabba l-aggressjoni militari tagħha kontra l-Ukrajna, 7 ta' April 2022
Konklużjonijiet tal-Kunsill Ewropew, 24-25 ta' Marzu 2022
Ukrajna: Dikjarazzjoni mir-Rappreżentant Għoli f'isem l-UE dwar l-atroċitajiet Russi mwettqa f'Bucha u bliet Ukreni oħra, 2 ta' April 2022
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Sejħa għal tribunal speċjali tan-NU għad-delitti tal-gwerra fl-Ukrajna Żieda fil-kunsinna ta' armi biex l-Ukrajna tkun tista' tiddefendi ruħha L-użu mir-Russja ta' armi ta' qerda massiva ikollu konsegwenzi l-aktar severi Il-Parlament hu indinjat dwar l-atroċitajiet mitwettqa mill-forzi armati Russi u jitlob li l-awturi ta' delitti tal-gwerra jinżammu responsabbli.
F'riżoluzzjoni adottata bi 513-il vot favur, 22 kontra u 19-il astensjoni l-Ħamis, il-MPE talbu għal miżuri punittivi addizzjonali, inkluż "embargo sħiħ immedjat fuq l-importazzjonijiet mir-Russja ta' żejt, faħam, fjuwil nukleari u gass.
Dan għandu jkun akkumpanjat minn pjan biex tiġi żgurata s-sigurtà tal-provvista tal-enerġija tal-UE, kif ukoll strateġija biex "jitnaqqsu s-sanzjonijiet f'każ li r-Russja tieħu passi lejn ir-restawr tal-indipendenza, is-sovranità, l-integrità territorjali tal-Ukrajna fi ħdan il-fruntieri tagħha rikonoxxuti internazzjonalment u tneħħi kompletament it-truppi tagħha mit-territorju tal-Ukrajna".
L-esklużjoni tar-Russja mill-G20 u minn organizzazzjonijiet multilaterali oħra
Is-sanzjonijiet eżistenti issa jridu jiġu implimentati bis-sħiħ u b'mod effettiv madwar l-UE u mill-alleati internazzjonali tal-UE bħala kwistjoni ta' prijorità, jinsistu il-MPE.
Huma jappellaw lill-mexxejja tal-UE biex jeskludu lir-Russja mill-G20 u mill-organizzazzjonijiet multilaterali l-oħra, bħall-UNHRC, l-Interpol, l-Organizzazzjoni Dinjija tal-Kummerċ, l-UNESCO u oħrajn, "li jkun sinjal importanti li l-komunità internazzjonali mhux ser tibda topera bħas-soltu mal-istat aggressur".
Biex is-sanzjonijiet isiru aktar effettivi, il-Parlament jitlob li l-banek Russi jiġu esklużi mis-sistema SWIFT, biex il-bastimenti kollha konnessi mar-Russja jiġu pprojbiti milli jidħlu fl-ilmijiet territorjali tal-UE u milli jittrakkaw f'portijiet tal-UE u biex it-trasport tal-merkanzija bit-triq mir-Russja u lejn il-Belarussja jiġi pprojbit.
Il-MPE jitolbu wkoll is-sekwestrar tal-"assi kollha li jappartjenu lill-uffiċjali Russi jew l-oligarki assoċjati mar-reġim ta' Putin, il-prokuraturi tagħhom u dawk li jaġixxu f'isimhom, kif ukoll dawk fil-Belarussja marbuta mar-reġim ta' Lukashenka".
Filwaqt li tindika l-involviment tal-Bjelorussja fil-gwerra fl-Ukrajna, ir-riżoluzzjoni titlob li s-sanzjonijiet fuq il-Bjelorussja jirriflettu dawk introdotti kontra r-Russja sabiex jingħalqu kwalunkwe lakuni li jippermettu lil Putin juża l-għajnuna ta' Lukashenka biex jevita s-sanzjonijiet.
Il-kunsinni tal-armi għandhom ikomplu u jiżdiedu
Il-MPE jirreferu għall-atroċitajiet xokkanti, "li bla dubju jammontaw għal delitti tal-gwerra", imwettqa mit-truppi Russi fl-Ukrajna u b'mod partikolari f'Bucha, li qerdu kompletament jew kważi kompletament Mariupol, Volnovakha u bliet u rħula oħra.
Huma jenfasizzaw li l-awturi ta' delitti tal-gwerra għandhom jinżammu responsabbli u jappellaw biex jitwaqqaf tribunal speċjali tan-NU għad-delitti fl-Ukrajna.
Il-Parlament itenni li l-kunsinni tal-armi għandhom ikomplu u jiġu intensifikati biex l-Ukrajna tkun tista' tiddefendi lilha nnifisha b'mod effettiv.
Il-MPE jappoġġaw aktar għajnuna difensiva mogħtija lill-forzi armati Ukreni individwalment mill-Istati Membri tal-UE u kollettivament permezz tal-Faċilità Ewropea għall-Paċi.
Filwaqt li jinnotaw li kważi 6.5 miljun ċittadin Ukren ġew spustati internament u aktar minn 4 miljuni ħarbu mill-pajjiż minħabba l- gwerra, il-MPE japellaw għal kurituri umanitarji sikuri biex jevakwaw iċ-ċivili li qed jaħarbu mill-bumbardamenti u biex in-netwerks ta' għajnuna umanitarja tal-UE fl-Ukrajna jingħataw spinta.
Huma jikkundannaw ir-retorika Russa li tgħid li r-reġim jita' jirrikorri għall-użu ta' armi ta' qerda massiva u jenfasizzaw li kwalunkwe tali użu ser jintlaqa' bl-aktar konsegwenzi severi.
Roberta Metsola tappoġġja lill-Ukreni f'Kiev (1.04.2022)
Riżoluzzjoni tal-PE dwar l-aggressjoni Russa kontra l-Ukrajna (1.03.2022)
Kif l-UE qed tappoġġa lill-Ukrajna
Numru tat-telefown: (+34) 914 364 741
Numru tal-mobile: (+34) 689 207 805
Is-sitt Konferenza Plenarja dwar il-futur tal-Ewropa ltaqgħet fi Strasburgu © Unjoni Ewropea 2022 — PE Is-Sessjoni Plenarja tat-8 u d-9 ta' April tal-Konferenza dwar il-Futur tal-Ewropa iddiskutiet proposti konkreti.
Il-Presidenti u l-kelliema ta' disa' Gruppi ta' Ħidma ressqu abbozz ta' proposti konsolidati, miġbura skont it-tema, fil-Plenarja tal-Konferenza.
Il-proposti, kienu prinċipalment ibbażati fuq ir-rakkomandazzjonijiet tal- Panels taċ-Ċittadini Ewropej , kif ukoll il- bordijiet nazzjonali , u arrikkiti b'ideat mill- Pjattaforma Diġitali Multilingwi , u diskussi mill-Membri kollha tal-Plenarja.
Il-MPE qalu li l-Konferenza hija eżerċizzju bla preċedent ta' ftuħ u demokrazija, u faħħru l-ħidma taċ-ċittadini Ewropej matul il-proċess.
Huma wegħdu li l-Parlament Ewropew se jiżgura li l-proposti taċ-ċittadini jittieħdu bis-serjetà.
Ħafna MPE qablu mat-talba miċ-ċittadini għal bidla fit-Trattat u talbu għal konvenzjoni biex din tiġi diskussa.
Għadd ta' MPE issuġġerew it-tisħiħ tas-setgħat tal-Parlament Ewropew bħala mod kif iċ-ċittadini jiġu involuti aktar fit-teħid tad-deċiżjonijiet tal-UE.
Huma enfasizzaw b'mod speċifiku li l-PE għandu jingħata d-dritt għal inizjattiva baġitarja, id-dritt li jiskrutinizza l-eżekuttiv permezz ta' kumitat ta' inkjesta, u kompetenza sħiħa fil-qasam tal-politika estera u ta' sigurtà bħala talbiet ewlenin.
Il-MPE talbu wkoll li l-iskejjel jinkludu l-edukazzjoni dwar il-valuri, id-demokrazija u l-istorja Ewropeja, u dwar kif tiffunzjona l-UE.
Fir-rigward ta' oqsma ta' politika differenti, il-MPE appellaw għal sistema tal-kura tas-saħħa aktar b'saħħitha li tiggarantixxi livell minimu ta' kura tas-saħħa, u aċċess ugwali għad-diġitalizzazzjoni għaċ-ċittadini kollha irrispettivament minn fejn jgħixu fl-UE.
Huma enfasizzaw ukoll l-importanza ta' dimensjoni soċjali b'saħħitha bħala parti mit-tranżizzjoni ekoloġika, u l-promozzjoni tat-tagħlim tal-lingwi u d-diversità kulturali u lingwistika.
Ir-reġistrazzjonijiet tas-sessjonijiet plenarji skont is-suġġett huma disponibbli fuq il-links li ġejjin:
Valuri u drittijiet, l-istat tad-dritt, is-sigurtà
Edukazzjoni, kultura, żgħażagħ Ekonomija aktar b'saħħitha, ġustizzja soċjali u impjiegi
Tibdil fil-klima u l-ambjent
L-UE fid-Dinja
Tista' tara r-reġistrazzjonijiet tal-laqgħat tal-Grupp ta' Ħidma fuq il-pjattaforma taċ-Ċentru Multimedjali tal-Parlament .
Is-sessjoni plenarja finali tal-Konferenza hija skedata għad-29–30 ta' April fi Strasburgu, fejn il-proposti huma mistennija li jiġu approvati mill-Plenarja fuq bażi kunsenswali.
Il-Bord Eżekuttiv tal-Konferenza ser jinkludi dawn il-proposti fir-rapport finali tal-Konferenza, li ser jintbagħat lill-Presidenti tal-istituzzjonijiet tal-UE fid-9 ta' Mejju fi Strasburgu, fiċ-ċerimonja li ser tagħlaq il-Konferenza.
L-UE qabżet il-miri biex tnaqqas l-emissjonijiet ta' gassijiet serra tagħha sal-2020.
Il-ġlieda kontra t-tibdil fil-klima hija prijorità għall-UE.
Hija impenjat ruħha għal sensiela ta' objettivi li jistgħu jitkejlu u ħadet diversi miżuri biex tnaqqas il-gassijiet serra .
Xi progress sar s'issa?
L-għanijiet klimatiċi tal-UE għall-2020
Il-miri tal-UE għall-2020 ġew stabbiliti fil- pakkett dwar il-klima u l-enerġija adottat fl-2008.
Wieħed mill-objettivi tiegħu kien tnaqqis ta' 20% fl-emissjonijiet ta' gassijiet serra meta mqabbla mal-livelli tal-1990 .
Huwa stmat li l-emissjonijiet tal-UE fl-2020 kienu 31% inqas milli fl-1990, jiġifieri l-UE qabżet il-mira tagħha bi 11-il punt perċentwali.
Id-data kkonfermata turi li l-emissjonijiet naqsu b'24% sal-2019 meta mqabbla mal-1990.
Kien hemm tnaqqis kbir fl-emissjonijiet ta' gassijiet serra tal-UE bejn l-2019 u l-2020 u dan it-tnaqqis huwa marbut bil-qawwi mal-pandemija tal-COVID-19.
Madankollu, skont l-aħħar projezzjonijiet tal-Istati Membri bbażati fuq miżuri eżistenti, it-tnaqqis nett tal-emissjonijiet sal-2030 se jkun biss ta' madwar 41%.
Il-mira tal-UE għall-2030 rigward l-emissjonijiet, kif stabbilita fil-liġi tal-UE dwar il-klima, hija li dawn jonqsu b'tal-inqas 55% meta mqabbla mal-livelli tal-1990.
Dalwaqt mistenni pakkett ta' leġiżlazzjoni ġdida u riveduta, magħruf bħala "Lesti għall-mira ta' 55%", bl-għan li jilħaq l-objettivi tal-Patt Ekoloġiku Ewropew u li jagħmel mill-Ewropa kontinent newtrali għall-klima sal-2050 .
Aktar fatti u ċifri dwar it-tibdil fil-klima fl-Ewropa.
Biex tilħaq il-mira tagħha għall-2020 imsemmija hawn fuq, l-UE qed tieħu azzjoni f'diversi oqsma.
Waħda minnhom hija s- Sistema tal-UE għall-Iskambju ta' Kwoti tal-Emissjonijiet (ETS) li tkopri l-emissjonijiet ta' gassijiet serra minn faċilitajiet fuq skala kbira fis-setturi tal-enerġija u tal-industrija, kif ukoll mis-settur tal-avjazzjoni, li jikkaġuna madwar 40% tal-emissjonijiet ta' gassijiet serra totali tal-UE.
Bejn l-2005 u l-2020, l-emissjonijiet mill-impjanti tal-enerġija u mill-fabbriki koperti mis-sistema tal-UE għall-iskambju ta' kwoti tal-emissjonijiet naqsu b'40%.
Dan huwa ferm aktar mit-tnaqqis ta' 23% stabbilit bħala l-mira għall-2020.
Biex inaqqsu l-emissjonijiet minn setturi oħra (l-akkomodazzjoni, l-agrikoltura, l-iskart, it-trasport, iżda mhux l-avjazzjoni), il-pajjiżi tal-UE stabbilew miri nazzjonali għat-tnaqqis tal-emissjonijiet fl-ambitu tad-Deċiżjoni dwar il-Kondiviżjoni tal-Isforzi.
L-emissjonijiet mis-setturi koperti mill-miri nazzjonali kienu 15% aktar baxxi fl-2020 milli kienu fl-2005 u b'hekk qabżu l-mira għall-2020 li jkun hemm tnaqqis ta' 10%.
It-tnaqqis kien primarjament dovut għal titjib fl-effiċjenza enerġetika u għall-bidla lejn fjuwils li jużaw inqas karbonju.
Għall-kuntrarju ta' dan, l-emissjonijiet mit-trasport żdiedu kull sena sal-bidu tal-pandemija tal-COVID-19.
Il-miri nazzjonali rigward l-emissjonijiet għall-2020 kienu jvarjaw minn tnaqqis ta' 20% sal-2020 (meta mqabbla mal-livelli tal-2005) għall-aktar pajjiżi sinjuri għal żieda ta' 20% għall-anqas pajjiżi għonja.
Emissjonijiet ta' gassijiet serra skont il-pajjiż u s-settur
L-effetti tat-tibdil fil-klima fl-Ewropa
L-emissjonijiet mill-karozzi u l-vannijiet
L-emissjonijiet mill-ajruplani u l-bastimenti
Kalendarju: stadji ewlenin fil-ġlieda globali kontra t-tibdil fil-klima
L-Aġenzija Ewropea għall-Ambjent (EEA): L-UE tilħaq il-miri klimatiċi 20-20-20
Ir-rapport annwali tal-EEA: Xejriet u projezzjonijiet fl-Ewropa 2021
L-EEA: Sit web dwar il-klima u l-enerġija
Il-Kummissjoni Ewropea: Il-progress li sar fit-tnaqqis tal-emissjonijiet
Aqsam din il-paġna ma' ħaddieħor: Facebook Twitter LinkedIn Whatsapp Aqsam din il-paġna ma' ħaddieħor: Facebook Twitter LinkedIn Whatsapp Irreġistra biex tirċievi l-aġġornamenti b'mail
B'sostenn qawwi tal-ħidma tal-Aġenzija għall-Iżvilupp tal-Unjoni Afrikana (AUDA NEPAD) biex issaħħaħ ir-regolaturi tal-mediċini u ttejjeb is-sigurtà tas-saħħa fil-kontinent Afrikan, l-Unjoni Ewropea (UE) — inklużi l-Kummissjoni Ewropea, l-Aġenzija Ewropea għall-Mediċini (EMA), u l-Istati Membri tal-UE, il-Belġju, Franza u l-Ġermanja — u l-Bill & Melinda Gates Foundation (BMGF) se jimmobilizzaw aktar minn EUR 100 miljun euro matul il-ħames snin li ġejjin biex jappoġġaw lill-Aġenzija Afrikana għall-Mediċini (AMA) li ġiet stabbilita reċentement u inizjattivi regolatorji tal-mediċini Afrikani oħrajn fil-livell reġjonali u fil-livell nazzjonali.
Dan l-appoġġ għat-tisħiħ tal-kapaċità regolatorja se jtejjeb is-sigurtà tas-saħħa fl-Afrika, inkluż permezz tal-espansjoni tal-manifattura lokali ta' mediċini, vaċċini, u għodod oħrajn tas-saħħa ta' kwalità, sikuri, effikaċi u affordabbli.
L-impenji mħabbrin illum se jappoġġaw l-ewwel stadji tal-Aġenzija Afrikana tal-Mediċini għall-kontinent kollu u l-iżvilupp ulterjuri tal-kapaċità regolatorja Afrikana tal-mediċini fil-livell reġjonali u fil-livell nazzjonali.
Dan il-finanzjament għandu l-għan li jrawwem il-kollaborazzjoni u l-kondiviżjoni tal-għarfien espert tekniku bejn l-EMA u l-AMA u jappoġġa diversi awtoritajiet regolatorji nazzjonali Afrikani (NRAs) biex jinkisbu r-rekwiżiti minimi tad-WHO għal sorveljanza regolatorja effettiva għall-produzzjoni lokali ta' vaċċini ta' kwalità.
Il-kooperazzjoni mal-Unjoni Afrikana kif ukoll mal-organizzazzjonijiet nazzjonali u reġjonali biex jissaħħu r-regolaturi tal-mediċini tal-Afrika tifforma pilastru kritiku tal-Inizjattiva Tim Ewropa dwar il-manifattura lokali u l-aċċess għall-vaċċini, il-mediċini u t-teknoloġiji tas-saħħa fl-Afrika (MAV+).
F'dan il-kuntest, l-Unjoni Ewropea se tappoġġa lill-AMA b'pakkett komprensiv ta' azzjonijiet biex issaħħaħ il-kapaċità tagħha, flimkien ma' inizjattivi reġjonali u nazzjonali biex tissaħħaħ il-kapaċità regolatorja, pereżempju fir-Rwanda, fl-Afrika t'Isfel, fil-Ghana jew fis-Senegal, flimkien ma' Franza, il-Ġermanja u l-Belġju.
Bl-istess mod, Bill & Melinda Gates Foundation se tipprovdi finanzjament lill-AMA, lill-komunitajiet ekonomiċi reġjonali (RECs) u lil ċerti NRAs, kif ukoll lil diversi sħab tekniċi.
Dawn l-impenji se jappoġġaw it-titjib fix-xenarju regolatorju tal-mediċini Afrikan billi jippromwovu prattiki ta' dipendenza, il-ġbir ta' għarfien espert xjentifiku, u proċessi aktar effiċjenti u effettivi.
Din it-tħabbira waslet eżatt qabel is-Sitt Summit UE-UA, fejn l-Unjoni Ewropea u l-Unjoni Afrikana se jiddiskutu, b'mod partikolari, l-isforzi konġunti biex jittaffew l-effetti tal-COVID-19 fuq is-saħħa pubblika u tiġi pprovduta kura tas-saħħa aħjar fil-futur, kif ukoll it-tisħiħ tas-sħubija biex jiżdiedu t-tħejjija u r-rispons għas-saħħa.
Dr Ibrahim Assane Mayaki, CEO, AUDA-NEPAD qal, “l-Afrika kisbet pass importanti billi stabbiliet l-Aġenzija Afrikana għall-Mediċini bħala korp kontinentali li se jaħdem mal-RECs u mal-Istati Membri biex jissaħħaħ ix-xenarju regolatorju tal-prodotti mediċi.
Il-kisba hija f'waqtha meta titqies il-ħtieġa urġenti li l-kontinent jissodisfa d-domanda għal prodotti mediċi ta' kwalità, sikuri u effikaċi għall-popolazzjoni tagħha.
It-tagħlimiet meħuda matul il-pandemija tal-COVID-19 urewna li kontinent sikur għas-saħħa jista' jinkiseb biss jekk inkunu nistgħu nipproduċu 60 % tad-domanda totali għall-vaċċini fl-Afrika sal-2040.
Nistennew bil-ħerqa s-sħubija mal-UE, Franza, il-Ġermanja, il-Belġju, il-BMGF u oħrajn biex navvanzaw din l-aspirazzjoni kontinentali.”
Jutta Urpilainen, il-Kummissarju Ewropew għas-Sħubijiet Internazzjonali qalet: “Il-Kummissjoni Ewropea hija kburija li tappoġġa lill-Afrika biex tavvanza l-aspirazzjonijiet tagħha ta' sigurtà tas-saħħa kontinentali u awtosuffiċjenza farmaċewtika permezz tal-inizjattiva komprensiva tagħha dwar il-manifattura u l-aċċess għall-prodotti farmaċewtiċi.
Bħala sieħba ewlenija, l-Aġenzija Afrikana għall-Mediċini se jkollha rwol ċentrali fil-protezzjoni u l-promozzjoni tas-saħħa pubblika fl-Afrika, filwaqt li tiżgura li l-vaċċini u l-mediċini manifatturati lokalment ikunu sikuri, effettivi u ta' kwalità għolja.”
Il-Kummissarju Ewropew għas-Saħħa u s-Sikurezza Alimentari Stella Kyriakides qalet: “Is-solidarjetà u l-kooperazzjoni globali huma l-prinċipji li għandna nibnu l-qafas globali tas-saħħa lil hinn mill-COVID fuqhom.
Nafu li l-COVID-19 mhux se tingħeleb mingħajrhom.
It-tisħiħ tas-sistemi tas-saħħa u l-kapaċitajiet ta' immunizzazzjoni tal-kontinent Afrikan huwa fiċ-ċentru tal-ħidma tagħna.
L-Aġenzija Ewropea għall-Mediċini, bħala regolatur ta' fama globali, fi sħubija mar-regolaturi tal-mediċini Afrikani, qed tibni għall-futur.”
Melinda French Gates, Kopresident, Bill & Melinda Gates Foundation, qalet: “Kull persuna jistħoqqilha aċċess għall-vaċċini u t-trattamenti mediċi, u l-assigurazzjoni li jkunu sikuri u effettivi.
Dan l-isforz importanti se jaċċellera l-aċċess ekwu għal innovazzjonijiet tas-saħħa ta' kwalità li jsalvaw il-ħajja fil-komunitajiet li jeħtiġuhom l-aktar.”
Emer Cooke, Direttur Eżekuttiv, Aġenzija Ewropea għall-Mediċini, qalet: “Il-ħolqien tal-Aġenzija Afrikana għall-Mediċini (AMA) huwa mument verament importanti fil-vjaġġ tal-kontinent lejn sistema regolatorja msaħħa.
L-appoġġ imħabbar mill-Kummissjoni Ewropea se jippermetti lill-Aġenzija Ewropea għall-Mediċini u lin-network tal-awtoritajiet regolatorji nazzjonali Ewropej isaħħu l-involviment tagħhom u jappoġġaw lill-kontropartijiet tagħna fl-Afrika hekk kif jagħmlu l-AMA realtà.
Bl-għarfien espert tagħna ta' aktar minn 25 sena b'appoġġ għan-network Ewropew fir-regolamentazzjoni tal-mediċini nistennew bil-ħerqa li nikkontribwixxu għall-isforzi nazzjonali, reġjonali u kontinentali għall-promozzjoni tas-saħħa pubblika fl-Afrika.”
Meryame Kitir, il-Ministru Belġjan għall-Kooperazzjoni għall-Iżvilupp u l-Politika tal-Bliet Ewlenin, qalet: “Flimkien ma' Tim Ewropa, il-Belġju qed jaħdem mas-sħab tiegħu mis-Senegal u r-Rwanda, inklużi l-awtoritajiet regolatorji tagħhom, biex jibnu ambjent regolatorju b'saħħtu u affidabbli għal sorveljanza effettiva, fost l-oħrajn għall-produzzjoni tal-vaċċini.
B'hekk inħeġġu l-koordinazzjoni, l-armonizzazzjoni u d-dipendenza reċiproka bejn l-awtoritajiet regolatorji, u f'dan ir-rigward, infaħħru t-tmexxija tal-Unjoni Afrikana, il-Kummissjoni tal-UA, is-CDC tal-Afrika u l-Aġenzija Afrikana għall-Mediċini.
Dan huwa pass importanti 'l quddiem biex tiġi ffaċilitata l-ekwità strutturali fl-aċċess għal prodotti tas-saħħa ta' kwalità.”
Stéphanie Seydoux, l-Ambaxxattriċi Franċiża għas-Saħħa Globali, qalet: “Flimkien ma' Tim Ewropa, Franza tappoġġa t-tisħiħ tal-aġenziji regolatorji tas-saħħa fl-Afrika, u b'hekk, tappoġġa s-sovranità tas-saħħa u l-iżvilupp tal-manifattura lokali tal-vaċċini, it-trattamenti u prodotti oħrajn tas-saħħa.
Franza diġà allokat EUR 7.5 miljun għat-tisħiħ tal-aġenziji regolatorji matul l-2022–2025, b'enfasi fuq l-Afrika tal-Punent u l-Afrika Ċentrali.”
Svenja Schulze, il-Ministru Federali Ġermaniż għall-Kooperazzjoni Ekonomika u l-Iżvilupp, qalet: “L-awtoritajiet regolatorji għandhom rwol ewlieni fil-produzzjoni u l-akkwist tal-vaċċini.
Huma jiżguraw li l-vaċċini jkunu sikuri u effettivi.
Dan huwa essenzjali għall-fiduċja tan-nies fil-kampanja ta' immunizzazzjoni kontra l-COVID-19, li issa fl-aħħar qed iżżid il-momentum fl-Afrika.
Kuntenta li aħna, bħala parti minn Tim Ewropa, nistgħu nappoġġaw din l-inizjattiva importanti, speċjalment fil-pajjiżi sħab tagħna l-Afrika t'Isfel u l-Ghana.”
Illum il-Kummissjoni Ewropea adottat l-ewwel rapport annwali tagħha dwar l-implimentazzjoni tal-Faċilità għall-Irkupru u r-Reżiljenza (RRF), il-qofol tan-NextGenerationEU.
L-RRF qed tipprovdi sa EUR 723.8 biljun (fi prezzijiet attwali) f'għotjiet u self lill-Istati Membri biex tappoġġa investimenti u riformi trasformattivi li se jippermettu lill-UE toħroġ aktar b'saħħitha mill-pandemija tal-COVID-19.
Sena wara l-introduzzjoni tiegħu, ir-rapport iqis il-progress li sar fl-implimentazzjoni tal-Faċilità mill-adozzjoni tar-Regolament dwar l-RRF fi Frar 2021 sal-iżborż tal-ewwel pagament regolari f'Diċembru 2021.
Ir-rapport juri li sar progress kbir u jikkonferma li l-implimentazzjoni tal-RRF tinsab fi stadju avvanzat.
Ir-rapport jagħti dettalji dwar bosta eżempji tal-investimenti u r-riformi ffinanzjati mill-RRF fit-22 pjan għall-irkupru u r-reżiljenza li ġew adottati s'issa.
Dawn l-eżempji jippreżentaw miżuri konkreti li qed jikkontribwixxu għas-sitt pilastri ta' politika definiti fir-Regolament dwar l-RRF, inklużi t-tranżizzjoni ekoloġika u t-trasformazzjoni diġitali.
Għalhekk, ir-rapport jipprovdi għarfien importanti dwar l-iskala u l-impatt bla preċedent tal-miżuri li qed jiġu implimentati madwar l-UE bħala riżultat tal-RRF.
Il-Kummissjoni u l-Istati Membri, flimkien mal-Parlament Ewropew u l-Kunsill, ħadmu flimkien mill-qrib biex jiksbu dawn ir-riżultati.
Sitwazzjoni attwali tal-implimentazzjoni
Wara perjodu ta' tħejjija u djalogu intensi ma' kull Stat Membru, il-Kummissjoni wettqet il-valutazzjoni tagħha tal-pjanijiet għall-irkupru u r-reżiljenza bir-reqqa u b'ħeffa.
Il-Kummissjoni pprovdiet valutazzjoni pożittiva ta' 22 pjan.
S'issa, l-ammont allokat f'dawn il-pjanijiet huwa ta' EUR 445 biljun (EUR 291 biljun f'għotjiet u EUR 154 biljun f'self).
Wara l-approvazzjoni ta' dawk il-pjanijiet tal-22 mill-Kunsill, il-Kummissjoni malajr żborżat EUR 56.6 biljun f'pagamenti ta' prefinanzjament lill-21 Stat Membru li kienu talbuh.
S'issa, ħames Stati Membri ppreżentaw l-ewwel talbiet għal pagament regolari tagħhom lill-Kummissjoni, u fl-2022 huma mistennija aktar minn 30 talba oħra.
L-ewwel talba għal pagament irriżultat fl-iżborż ta' EUR 10 biljun lil Spanja f'Diċembru 2021, u huma mistennija aktar pagamenti malli jitlestew b'suċċess l-istadji importanti u l-miri rilevanti mill-Istati Membri.
L-Unjoni rnexxielha tiġbor fondi fis-swieq kapitali biex tiffinanzja l-RRF u ħarġet l-ewwel bond ekoloġiku tagħha fl-2021.
Kontribut għall-miri klimatiċi u diġitali u għas-sitt pilastri
Ir-Regolament dwar l-RRF jipprevedi li r-riformi u l-investimenti inklużi f'kull wieħed mill-pjanijiet għall-irkupru u r-reżiljenza jridu jilħqu l-miri għan-nefqa klimatika u diġitali u jikkontribwixxu b'mod xieraq għas-sitt pilastri jew oqsma ta' politika ta' rilevanza Ewropea.
Il-Kummissjoni żviluppat metodoloġiji għaż-żewġ objettivi, waħda biex tirrapporta dwar il-miri u waħda għas-sitt pilastri.
Madwar 40 % tal-allokazzjoni totali tal-pjanijiet hija relatata ma' miżuri li jappoġġaw l-objettivi klimatiċi u l-pjanijiet kollha jaqbżu l-mira klimatika ta' 37 % stabbilita fir-Regolament.
Barra minn hekk, il-pjanijiet adottati jallokaw 26 % tal-ammont totali għan-nefqa diġitali.
Għal darb' oħra, dan jaqbeż il-mira ta' 20 % stabbilita fir-Regolament b'marġni sinifikanti.
Fit-22 pjan adottat, in-nefqa totali stmata li tikkontribwixxi għat-tranżizzjoni ekoloġika (pilastru 1) tammonta għal EUR 224.1 biljun.
Total ta' kważi EUR 130 biljun tan-nefqa stmata huwa allokat għat-trasformazzjoni diġitali (pilastru 2).
Il-miżuri li jikkontribwixxu għal tkabbir intelliġenti, sostenibbli u inklużiv (pilastru 3) jammontaw għal aktar minn elf miżura fit-22 pjan adottat, għal total ta' madwar EUR 223 biljun.
Il-miżuri li jappoġġjaw il-koeżjoni soċjali u territorjali (pilastru 4) jammontaw għal EUR 193 biljun.
Il-miżuri li jappoġġaw is-saħħa, u r-reżiljenza ekonomika, soċjali u istituzzjonali (pilastru 5) jammontaw għal EUR 78 biljun filwaqt li l-miżuri għall-ġenerazzjoni li jmiss, it-tfal u ż-żgħażagħ (pilastru 6) jammontaw għal EUR 49 biljun.
Il-progress fl-implimentazzjoni tal-pjanijiet għall-irkupru u r-reżiljenza jista' jiġi segwit fit-Tabella ta' Valutazzjoni għall-Irkupru u r-Reżiljenza, portal online stabbilit mill-Kummissjoni f'Diċembru 2021.
Il-valur miżjud u l-effetti konsegwenzjali
Ir-rapport jenfasizza l-valur miżjud tal-RRF bħala strument uniku bbażat fuq il-prestazzjoni, li jappoġġa aġenda bla preċedent ta' riformi u investimenti biex jiġu indirizzati l-isfidi speċifiċi li qed jiffaċċjaw l-Istati Membri.
Huwa jipproġetta li l-RRF se tiskatta effetti konsegwenzjali pożittivi madwar l-UE filwaqt li tappoġġa l-konverġenza ekonomika u l-koeżjoni soċjali u territorjali.
Il-President Ursula von der Leyen qalet: “Sena ‘l isfel, ninsab kburija ħafna li nara kif il-Faċilità għall-Irkupru u r-Reżiljenza qed tilħaq l-objettiv tagħna.
Din l-għodda ta' rkupru hija għodda ta' trasformazzjoni tal-ekonomiji u s-soċjetajiet tagħna.
Madwar 40 % tal-finanzjament tagħha jiffoka fuq l-objettivi klimatiċi u 26 % fuq it-tranżizzjoni diġitali.
Dan huwa saħansitra ogħla mill-objettiv inizjali tagħna u suċċess kbir.
L-Unjoni Ewropea tagħna se toħroġ aktar moderna u aktar reżiljenti mill-kriżi tal-COVID-19.”
Valdis Dombrovskis, il-Viċi President Eżekuttiv għal Ekonomija li taħdem għan-Nies qal: “Il-Faċilità għall-Irkupru u r-Reżiljenza hija verament l-ewwel waħda tat-tip tagħha u kienet tkun inkonċepibbli ftit snin ilu.
L-ewwel rapport dwar l-RRF juri kemm ksibna f'sena.
Din l-aġenda bla preċedent ta' riformi u investimenti qed tagħti prova tal-valur tagħha fl-Unjoni Ewropea kollha.
Il-pajjiżi qed jibdew jimplimentaw il-pjanijiet nazzjonali ta' rkupru tagħhom.
S'issa, ninsabu fit-triq it-tajba.
U ejjew niftakru li kwalunkwe pagament li jsir huwa marbut ma' riżultati li jistgħu jitkejlu.
Il-Faċilità hija trasparenti ħafna wkoll - kulħadd jista' jmur online biex jiċċekkja l-progress ta' pajjiż u jara kif qed jintefqu dawn il-flus kollha tal-UE.
Aħna impenjati li nagħmlu l-Faċilità suċċess kondiviż għall-Ewropej kollha.
Soċjetajiet aħjar, ekonomiji aktar b'saħħithom - u rkupru ġust u dejjiemi mill-kriżi.”
Paolo Gentiloni, il-Kummissarju għall-Ekonomija, qal: “L-ewwel sena tal-Faċilità għall-Irkupru u r-Reżiljenza tista' tiġi mqassra bħala “s'issa, kollox kien tajjeb”.
Fit-tnax-il xahar mit-twaqqif tal-RRF, intlaħaq qbil dwar 22 pjan nazzjonali u dawn bdew jiġu implimentati fuq il-post.
Il-miri ambizzjużi ta' finanzjament tal-RRF għall-objettivi klimatiċi u diġitali nqabżu sew, u l-pjanijiet fihom aktar minn elf miżura li jikkontribwixxu għal tkabbir intelliġenti, sostenibbli u inklużiv.
Is-sena li ġejja se tkun test kruċjali tal-kapaċità kollettiva tagħna li nimplimentaw l-investimenti u r-riformi mingħajr preċedent li ġew miftiehma.
Ninsab fiduċjuż li lkoll se nilqgħu l-isfida u naħtfu din l-opportunità unika.”
Dan ir-rapport huwa l-ewwel wieħed minn sensiela ta' rapporti annwali mill-Kummissjoni, li se jkopru l-implimentazzjoni tal-RRF matul il-ħajja kollha tagħha, kif meħtieġ mir-Regolament dwar l-RRF.
Dan se jikkontribwixxi għad-djalogu dwar l-implimentazzjoni tal-RRF bejn l-istituzzjonijiet tal-Unjoni u l-partijiet ikkonċernati.
L-informazzjoni pprovduta fir-rapport hija bbażata fuq il-kontenut tal-pjanijiet adottati għall-irkupru u r-reżiljenza, kif ivvalutati mill-Kummissjoni, fuq id-data rrapportata mill-Istati Membri sal-aħħar ta' Novembru 2021 bħala parti mill-obbligu ta' rapportar biannwali tagħhom, u fuq l-iżviluppi fl-implimentazzjoni tal-RRF sal-aħħar ta' Frar 2022.
Skeda Informattiva 1: Implimentazzjoni tal-Faċilità għall-Irkupru u r-Reżiljenza
Skeda Informattiva 2: Implimentazzjoni tal-Faċilità għall-Irkupru u r-Reżiljenza
L-ewwel rapport annwali dwar l-implimentazzjoni tal-Faċilità għall-Irkupru u r-Reżiljenza
Tabella ta' Valutazzjoni għall-Irkupru u r-Reżiljenza
Mistoqsijiet u Tweġibiet: Faċilità għall-Irkupru u r-Reżiljenza
Il-Kummissarju Sinkevičius qed jirrappreżenta lill-Unjoni Ewropea fil-ħames sessjoni tal-Assemblea tan-Nazzjonijiet Uniti għall-Ambjent (UNEA-5) li se ssir mit-28 ta' Frar sat-2 ta' Marzu f'Nairobi, il-Kenja.
F'alleanza ma' sħab mill-kontinenti kollha, l-UE se tfittex li tiżgura t-tnedija ta' negozjati għal ftehim globali ġdid legalment vinkolanti dwar il-plastik.
L-UE għandha l-għan ukoll li toħloq Panel ta' Politika tax-Xjenza għas-Sustanzi Kimiċi, għall-Iskart u għat-Tniġġis, biex issaħħaħ il-parir xjentifiku għall-komunità globali b'mod simili għall-Grupp Intergovernattiv ta' Esperti dwar it-Tibdil fil-Klima.
L-objettiv finali se jkun li jintlaħaq ftehim dwar definizzjoni tal-kunċett ta' soluzzjonijiet ibbażati fuq in-natura, li huwa deċiżiv qabel is-COP15 fil-qafas tal-Konvenzjoni dwar id-Diversità Bijoloġika.
Il-Kummissarju għall-Ambjent, l-Oċeani u s-Sajd, Virginijus Sinkevičius qal: “Il-pjaneta tagħna qed tħabbat wiċċha mal-kriżi trippla tat-tibdil fil-klima, it-telfien tal-bijodiversità u t-tniġġis.
L-UE mhijiex qed tindirizza din il-kriżi lokalment biss, iżda qed tibni alleanzi fix-xena internazzjonali peress li hemm bżonn li nindirizzaw dawn l-isfidi globali flimkien.
Waqt iż-żjara tiegħi fil-Kenja se niżgura l-prijoritajiet ewlenin tal-UE, speċjalment billi nniedi n-negozjati għal ftehim globali ġdid dwar il-plastik.
Diġà għandna 'l fuq minn 140 sieħeb involut u ninsab konvint li l-komunità internazzjonali se tkompli żżid l-isforzi tagħha.
Flimkien nistgħu nħallu impatt reali u dak hu li nixtieq li jsir fl-Assemblea tan-NU għall-Ambjent.”
Nimmiraw għal stadju importanti fl-indirizzar tat-tniġġis globali mill-plastik
L-objettivi tan-negozjati ewlenin tal-UE jinkludu:
Il-konferenza għandha tipprovdi gwida għal proċessi globali oħra, bħan-negozjati dwar il-klima, in-negozjati dwar il-Qafas Globali tal-Bijodiversità għal wara l-2020 (COP15) u l-Qafas tas-Sustanzi Kimiċi u tal-Iskart għal wara l-2020, filwaqt li tfittex eżiti ambizzjużi.
Avvenimenti paralleli tal-UE dwar it-tniġġis, in-natura u r-riżorsi
Flimkien man-negozjati, se jiġu organizzati għadd ta' avvenimenti paralleli inkluż l-avveniment tal-Kummissjoni “Ambizzjoni ta' tniġġis żero biex nipproteġu lin-natura u lin-nies”li se jsir fl-1 ta' Marzu.
L-avveniment se jiffoka fuq l-azzjonijiet u l-approċċi biex tkompli tissaħħaħ l-azzjoni għat-tnaqqis tat-tniġġis bħala kontribuzzjoni għall-protezzjoni tan-natura u għall-benesseri.
Il-Kummissarju Sinkevičius u d-Direttur Eżekuttiv tal-UNEP, Inger Andersen, se jagħmlu diskorsi prinċipali.
L-istreaming dirett se jkun disponibbli hawnhekk.
Il-Kummissarju Sinkevičius se jattendi wkoll għat-Tieni Laqgħa ta' Livell Għoli tal-Alleanza Globali għall-Ekonomija Ċirkolari u l-Effiċjenza fir-Riżorsi (GACERE) fit-2 ta' Marzu, u din se tkun qed tiffoka fuq l-ekonomija ċirkolari fil-Qafas Globali tal-Bijodiversità għal wara l-2020 li għandu jintlaħaq ftehim dwaru fil-Konferenza tas-COP15 dwar il-Bijodiversità aktar tard din is-sena.
L-Assemblea tan-Nazzjonijiet Uniti għall-Ambjent hija l-korp deċiżjonali tal-ogħla livell b'rabta mal-ambjent.
Tiltaqa' kull sentejn.
Filwaqt li tiġi ospitata mill-Programm tan-NU għall-Ambjent, l-Assemblea tan-Nazzjonijiet Uniti għall-Ambjent tlaqqa' flimkien rappreżentanti tal-193 Stat Membru tan-NU, tan-negozji, tas-soċjetà ċivili u ta' partijiet ikkonċernati oħra biex jaqblu dwar politiki għall-indirizzar tal-aktar sfidi ambjentali urġenti tad-dinja.
L-UE tipparteċipa fl-Assemblea flimkien mal-Istati Membri tagħha, f'konformità mar-Riżoluzzjoni tal-AĠNU A/65/276.
It-tema ġenerali għall-Ħames Sessjoni tal-Assemblea tan-Nazzjonijiet Uniti għall-Ambjent hija “Insaħħu l-Azzjonijiet għan-Natura biex Nilħqu l-Għanijiet ta' Żvilupp Sostenibbli”.
Din tenfasizza r-rwol kruċjali li għandha n-natura f'ħajjitna u tappella għal azzjoni msaħħa għall-protezzjoni u r-restawr tan-natura u għas-soluzzjonijiet ibbażati fuq in-natura biex jintlaħqu l-għanijiet ta' żvilupp sostenibbli fit-tliet dimensjonijiet komplementari tagħhom - soċjali, ekonomiċi u ambjentali.
Din il-ħames sessjoni ssir f'format li hu adattat għall-pandemija tal-COVID-19, inkluż parti li saret online mit-22 sat-23 ta' Frar u l-parti l-oħra li saret b'attendenza fiżika f'Nairobi.
Informazzjoni ġenerali dwar il-parteċipazzjoni tal-UE f'sessjonijiet preċedenti tal-UNEA
L-avvenimenti tal-lum huma mument kruċjali għall-Ewropa.
Bħalissa neżlin il-bombi fuq nisa, irġiel u tfal innoċenti.
Dawn qegħdin jibżgħu li jistgħu jitilfu ħajjithom u ħafna qegħdin imutu.
Dan kollu qiegħed iseħħ fl-2022 - fil-qalba stess tal-Ewropa.
Il-President Putin għażel li jerġa' jġib il-gwerra lejn l-Ewropa.
Din hija invażjoni sħiħa tal-Ukrajna.
U dan iqajjem dubji fundamentali fejn jidħol l-ordni ta' paċi tagħna.
Iżda llum jiena ngħid ukoll: L-Unjoni Ewropea hija magħquda.
Illejla, il-Mexxejja Ewropej kienu ħaġa waħda fil-kundanna tal-attakki atroċi u mhux provokati.
Issa rridu nilqgħu l-isfida tal-mument.
Ser inżommu lill-Kremlin responsabbli.
Il-pakkett ta' sanzjonijiet massivi u mmirati tal-Mexxejja Ewropej li ġie approvat illejla juri dan b'mod ċar.
Dan se jkollu impatt massimu fuq l-ekonomija Russa u fuq l-elite politiku tagħha.
Huwa msejjes fuq ħames pilastri: L-ewwel wieħed huwa s-settur finanzjarju; it-tieni, is-settur tal-enerġija; it-tielet huwa s-settur tat-trasport; ir-raba' huma l-kontrolli tal-esportazzjoni u l-projbizzjoni tal-finanzjament għall-esportazzjoni; u fl-aħħar nett, il-politika dwar il-viżi.
Ippermettuli nenfasizza wħud mill-aktar punti importanti.
L-ewwel nett, dan il-pakkett jinkludi sanzjonijiet finanzjarji li jnaqqsu l-aċċess tar-Russja għas-swieq kapitali l-aktar importanti.
Issa qed nimmiraw lejn 70 % tas-suq bankarju Russu, iżda wkoll lejn kumpaniji ewlenin tal-Istat, inkluż il-qasam tad-difiża.
Dawn is-sanzjonijiet ser iżidu l-ispejjeż tas-self tar-Russja, iżidu l-inflazzjoni u ftit ftit jimminaw il-bażi industrijali tar-Russja.
Qed nimmiraw ukoll lejn l-elite Russu billi nrażżnu d-depożiti tagħhom sabiex ma jkunux jistgħu jaħbu flushom aktar f'postijiet sikuri fl-Ewropa.
It-tieni pilastru ewlieni huwa mmirat lejn is-settur tal-enerġija, qasam ekonomiku ewlieni, li huwa ta' benefiċċju b'mod speċjali għall-Istat Russu.
Il-projbizzjoni tagħna fuq l-esportazzjoni se tolqot iż-żejt billi jkun impossibbli li r-Russja tagħmel titjib fir-raffineriji taż-żejt tagħha, li fil-fatt ipprovdew dħul mill-esportazzjoni għar-Russja ta' EUR 24 biljun fl-2019.
It-tielet suġġett huwa li nipprojbixxu l-bejgħ tal-inġenji tal-ajru, l-ispare parts u t-tagħmir kollha lil-linji tal-ajru Russi.
Dan se jimmina s-settur ewlieni tal-ekonomija tar-Russja u l-konnettività tal-pajjiż.
Tliet kwarti tal-flotta tal-ajru kummerċjali attwali tar-Russja nbniet fl-Unjoni Ewropea, fl-Istati Uniti u fil-Kanada.
U għalhekk, dawn jiddependu bil-kbir fuq dan.
Ir-raba' punt huwa li qed nillimitaw l-aċċess tar-Russja għal teknoloġija kruċjali.
Se nolqtu l-aċċess tar-Russja għal teknoloġiji importanti li hija għandha bżonn biex tibni futur prosperu - bħal ma huma s-semikondutturi jew teknoloġiji avvanzati.
U fl-aħħar nett, il-viżi.
Il-membri tal-korpi diplomatiċi u gruppi relatati, u n-nies tan-negozju mhux se jibqa' jkollhom aċċess privileġġat għall-Unjoni Ewropea.
Bħal dejjem, dawn il-miżuri huma kkoordinati mill-qrib mas-sħab u l-alleati tagħna.
Naturalment, dawn huma l-Istati Uniti, ir-Renju Unit, il-Kanada u n-Norveġja, iżda issa ngħaqdu magħhom ukoll il-Korea t'Isfel, il-Ġappun jew, pereżempju, l-Awstralja.
Is-saħħa tagħna hija l-għaqda ta' bejnietna.
Il-Kremlin dan jafu.
U dan għamel kull ma seta' biex jifridna, iżda falla għal kollox.
Anzi, kiseb eżatt il-kontra.
Ninsabu magħqudin aktar minn qatt qabel u aħna determinati
Biex nikkonkludi, ippermettuli nenfasizza li dawn l-avvenimenti, tabilħaqq, jimmarkaw il-bidu ta' era ġdida.
Fl-analiżi tagħna rridu nkunu ċari ħafna: Putin qed jipprova jġib għarkubbtejh pajjiż Ewropew ħabib tagħna.
U qiegħed jipprova jfassal mill-ġdid il-mapep tal-Ewropa bil-forza.
Ma jistax ikun li jirnexxielu, u mhux se jirnexxielu.
Illum, il-Kummissjoni qed tippreżenta l-Komunikazzjoni tagħha dwar Xogħol Deċenti Madwar id-Dinja li ttenni l-impenn tal-UE li tippromwovi x-xogħol deċenti fl-UE kif ukoll madwar id-dinja.
L-eliminazzjoni tat-tħaddim tat-tfal u tax-xogħol furzat tinsab fil-qalba ta' dan l-isforz.
L-aħħar ċifri juru li x-xogħol deċenti għadu mhux realtà għal ħafna nies madwar id-dinja u għad fadal xi jsir: 160 miljun tifel u tifla — wieħed minn kull għaxra madwar id-dinja — huma mġiegħla jaħdmu, u 25 miljun ruħ jinsabu f'qagħda ta' xogħol furzat.
L-UE tippromwovi xogħol deċenti mas-setturi u mal-oqsma ta' politika kollha bi qbil ma' approċċ komprensiv li jindirizza lill-ħaddiema fis-swieq domestiċi, fil-pajjiżi terzi u fil-katini ta' provvista globali.
Il-Komunikazzjoni adottata llum tistabbilixxi l-politiki interni u esterni li l-UE tuża biex timplimenta x-xogħol deċenti madwar id-dinja, u tqiegħed dan l-objettiv fil-qalba ta' rkupru inklużiv, sostenibbli u reżiljenti mill-pandemija.
Bħala parti minn dan l-approċċ komprensiv, il-Kummissjoni qed tħejji strument leġiżlattiv ġdid biex tipprojbixxi b'mod effettiv lill-prodotti magħmula minn xogħol furzat milli jidħlu fis-suq tal-UE, kif imħabbar mill-President von der Leyen fid-diskors tagħha dwar l-Istat tal-Unjoni tal-2021.
Dan l-istrument se jkopri oġġetti prodotti fl-UE u barra minnha, u se jgħaqqad il-projbizzjoni ma' qafas ta' infurzar robust.
Dan se jissejjes fuq standards internazzjonali u se jikkomplementa l-inizjattivi orizzontali u settorjali eżistenti tal-UE, b'mod partikolari l-obbligi ta' diliġenza dovuta u ta' trasparenza.
Xogħol deċenti: l-UE bħala mexxej globali responsabbli
L-UE diġà ħadet azzjoni qawwija biex tippromwovi x-xogħol deċenti madwar id-dinja, li jikkontribwixxi għat-titjib f'ħajjet in-nies madwar id-dinja kollha.
Id-dinja rat ukoll tnaqqis sinifikanti matul l-aħħar deċennji fl-għadd ta' tfal mġiegħla jaħdmu (minn 245.5 miljun fl-2000 għal 151.6 miljun fl-2016).
Madankollu, l-għadd ta' tfal mġiegħla jaħdmu żdied b'aktar minn tmien miljuni bejn l-2016 u l-2020, u dan qaleb ix-xejra pożittiva preċedenti.
Fl-istess ħin, il-pandemija globali tal-COVID-19 u t-trasformazzjonijiet fid-dinja tax-xogħol, inkluż permezz tal-avvanzi teknoloġiċi, tal-kriżi klimatika, tal-bidliet demografiċi u tal-globalizzazzjoni, jista' jkollhom impatt fuq l-istandards tax-xogħol u l-ħarsien tal-ħaddiema.
F'dan il-kuntest, l-UE ntrabtet li tibni fuq l-involviment eżistenti tagħha u tkompli ssaħħaħ ir-rwol tagħha bħala mexxej responsabbli fid-dinja tax-xogħol billi tuża l-istrumenti kollha disponibbli u tiżviluppahom aktar.
Il-konsumaturi jitolbu dejjem aktar oġġetti, li huma prodotti b'mod sostenibbli u ġust li jiżgura x-xogħol deċenti ta' dawk li jipproduċuhom.
Kif rifless fid-dibattiti fil-Konferenza dwar il-Ġejjieni tal-Ewropa, iċ-ċittadini Ewropej jistennew li l-UE jkollha rwol ewlieni fil-promozzjoni tal-ogħla standards madwar id-dinja.
L-UE ser issaħħaħ l-azzjonijiet tagħha, iggwidata mill-erba' elementi tal-kunċett universali tax-xogħol deċenti kif żviluppat mill-Organizzazzjoni Internazzjonali tax-Xogħol (ILO) u rifless fl-Għanijiet ta' Żvilupp Sostenibbli tan-Nazzjonijiet Uniti (NU).
Dawn l-elementi jinkludu: (1) il-promozzjoni tal-impjiegi; (2) l-istandards u d-drittijiet fuq ix-xogħol, inkluż l-eliminazzjoni tax-xogħol furzat u tat-tħaddim tat-tfal; (3) il-ħarsien soċjali; (4) id-djalogu soċjali u t-tripartitiżmu.
L-ugwaljanza bejn il-ġeneri u n-nondiskriminazzjoni huma kwistjonijiet trażversali f'dawn l-objettivi.
Għodod ewlenin għal xogħol deċenti madwar id-dinja
Il-Komunikazzjoni tistabbilixxi l-għodod tal-UE li ġejjin u dawk eżistenti f'erba' oqsma:
Bħala parti mill-“Pakkett dwar l-ekonomija ġusta u sostenibbli” tagħha, il-Kummissjoni llum qed tressaq ukoll proposta għal Direttiva dwar id-diliġenza dovuta korporattiva sostenibbli.
Il-proposta għandha l-għan li trawwem imġiba korporattiva sostenibbli u responsabbli tul il-ktajjen tal-provvista globali.
Fi kliem il-President Ursula von der Leyen: “L-Ewropa tibgħat sinjal b'saħħtu li n-negozju qatt ma jista' jsir akkost tad-dinjità u tal-libertà tan-nies.
Ma rridux naraw fuq l-ixkafef tal-ħwienet tagħna fl-Ewropa oġġetti prodotti min-nies li huma mġiegħla jagħmluhom.
Għaldaqstant, qegħdin naħdmu għal projbizzjoni fuq l-oġġetti kollha frott tax-xogħol furzat.”
Fi kliem il-Viċi President Eżekuttiv għal Ekonomija għas-servizz tan-Nies, Valdis Dombrovskis: “L-ekonomija tal-UE hija konnessa ma' miljuni ta' ħaddiema madwar id-dinja permezz ta' ktajjen tal-provvista globali.
Ix-xogħol deċenti huwa fl-interess tal-ħaddiema, tan-negozji u tal-konsumaturi kullimkien: ilkoll kemm huma għandhom il-jedd għal kundizzjonijiet ġusti u xierqa.
Ma hemmx lok għal standards bażiċi tax-xogħol aktar baxxi bħala mezz kif jinkiseb vantaġġ kompetittiv.
Se nissoktaw nippromwovu standards tax-xogħol deċenti madwar id-dinja, filwaqt li niżguraw rwol ewlieni għad-djalogu soċjali aħna u naħdmu lejn irkupru ġust u b'saħħtu."
Fi kliem il-Kummissarju għall-Impjiegi u d-Drittijiet Soċjali, Nicolas Schmit: “Ix-xogħol deċenti huwa l-pedament ta' ħajja deċenti.
Bosta ħaddiema madwar id-dinja għadhom jaraw id-drittijiet tax-xogħol u soċjali tagħhom mhedda kuljum.
L-UE se tissokta taqdi rwol ewlieni biex tippromwovi xogħol deċenti li jqiegħed lin-nies fiċ-ċentru, filwaqt li tiżgura li d-drittijiet u d-dinjità tagħhom jiġu rispettati.”
Il-Kummissjoni tistieden lill-Parlament Ewropew u lill-Kunsill biex japprovaw l-approċċ stabbilit f'din il-Komunikazzjoni u biex jaħdmu flimkien ħalli jimplimentaw l-azzjonijiet tagħha.
Il-Kummissjoni se tirrapporta regolarment fuq l-implimentazzjoni ta' din il-Komunikazzjoni.
Il-President von der Leyen enfasizzat il-politika ta' tolleranza żero tal-Kummissjoni dwar it-tħaddim tat-tfal fil-Linji Gwida Politiċi tagħha.
Fid-diskors tagħha dwar l-Istat tal-Unjoni tal-2021, hija enfasizzat li n-negozju u l-kummerċ globali “qatt ma jista' jsir akkost tad-dinjità u l-libertà tan-nies” u li “ma hemm ebda prezz li jixtri d-drittijiet tal-bniedem”.
Il-Pjan ta' Azzjoni tal-Pilastru Ewropew tad-Drittijiet Soċjali ħabbar “Komunikazzjoni dwar Xogħol Deċenti Madwar id-Dinja” biex jipprovdi ħarsa ġenerali komprensiva tal-istrumenti rilevanti tal-UE u pjan iddettaljat għal strateġija tal-UE biex titmexxa 'l quddiem id-dimensjoni soċjali fl-azzjoni internazzjonali.
Komunikazzjoni: Xogħol Diċenti Madwar id-Dinja
Stqarrija għall-istampa: proposta għal Direttiva dwar id-diliġenza dovuta korporattiva sostenibbli
Illum, il-Kummissjoni qed tipproponi regoli ġoddadwar min jista' juża u jaċċessa d-data ġġenerata fl-UE fis-setturi ekonomiċi kollha.
L-Att dwar id-Data se jiżgura l-ġustizzja fl-ambjent diġitali, se jistimula suq tad-data kompetittiv, se jiftaħ opportunitajiet għal innovazzjoni mmexxija mid-data, u se jagħmel id-data iktar aċċessibbli għal kulħadd.
Se jwassal għal servizzi ġodda u innovattivi, u għal prezzijiet iktar kompetittivi għas-servizzi tas-suq ta' wara l-bejgħ u għat-tiswijiet ta' oġġetti konnessi.
Dan l-aħħar element kostitwenti orizzontali tal-istrateġija dwar id-data tal-Kummissjoni se jkollu rwol ewlieni fit-trasformazzjoni diġitali, f'konformità mal-objettivi diġitali sal-2030.
Margrethe Vestager, il-Viċi President Eżekuttiv għal Ewropa Lesta għall-Era Diġitali, qalet: “Irridu nagħtu saħansitra iktar kontroll lill-konsumaturi u lill-kumpaniji dwar x'jista' jsir bid-data tagħhom, filwaqt li niċċaraw min jista' jaċċessa d-data u fuq liema termini.
Dan huwa Prinċipju Diġitali ewlieni li se jikkontribwixxi għall-ħolqien ta' ekonomija solida u ġusta mmexxija mid-data u li se jiggwida t-trasformazzjoni diġitali sal-2030.”
Thierry Breton, il-Kummissarju għas-Suq Intern, żied jgħid: “Illum huwa pass importanti biex tiġi sfruttata minjiera ta' data industrijali fl-Ewropa, li minnha jibbenefikaw in-negozji, il-konsumaturi, is-servizzi pubbliċi u s-soċjetà kollha kemm hi.
S'issa, intużat biss parti żgħira mid-data industrijali u l-potenzjal għat-tkabbir u għall-innovazzjoni huwa enormi.
L-Att dwar id-Data se jiżgura li d-data industrijali tiġi kondiviża, maħżuna u pproċessata b'rispett sħiħ tar-regoli Ewropej.
Dan se jifforma l-pedament ta' ekonomija diġitali Ewropea b'saħħitha, innovattiva u sovrana.”
Id-data hija oġġett mhux rivali, l-istess bħad-dawl tat-triq jew veduta xenika: ħafna nies jistgħu jaċċessawhom fl-istess ħin, u jistgħu jiġu kkonsmati darba wara l-oħra mingħajr impatt fuq il-kwalità tagħhom jew mingħajr ma jkun hemm ir-riskju li l-provvista titnaqqar.
Il-volum tad-data qed jikber b'mod kostanti, minn 33 zettabyte ġġenerati fl-2018 għal 175 zettabyte mistennija fl-2025.
Dan huwa potenzjal mhux sfruttat; 80 % tad-data industrijali qatt ma tintuża.
L-Att dwar id-Data jindirizza l-kwistjonijiet ġuridiċi, ekonomiċi u tekniċi li jwasslu biex id-data ma tintużax biżżejjed.
Ir-regoli l-ġodda se jagħmlu iktar data disponibbli għall-użu mill-ġdid u mistennija joħolqu €270 biljun ta' PDG addizzjonali sal-2028.
Il-proposta għall-Att dwar id-Data tinkludi:
Barra minn hekk, l-Att dwar id-Data jirrieżamina ċerti aspetti tad-Direttiva dwar il-Bażi tad-Data, li nħolqot fis-snin 90 biex jiġu protetti l-investimenti fil-preżentazzjoni strutturata tad-data.
B'mod partikolari, jiċċara li l-bażijiet tad-data li jkun fihom data minn apparati u oġġetti tal-Internet tal-Oġġetti (IoT) ma għandhomx ikunu soġġetti għal protezzjoni ġuridika separata.
Dan se jiżgura li jkunu jistgħu jiġu aċċessati u jintużaw.
Il-konsumaturi u n-negozji se jkunu jistgħu jaċċessaw id-data tal-apparat tagħhom u jużawha għal servizzi tas-suq ta' wara l-bejgħ u ta' valur miżjud, bħall-manutenzjoni mbassra abbażi tad-data.
Billi jkollhom iktar tagħrif, il-konsumaturi u l-utenti bħall-bdiewa, il-linji tal-ajru jew il-kumpaniji tal-kostruzzjoni se jkunu f'pożizzjoni li jieħdu deċiżjonijiet aħjar bħax-xiri ta' prodotti u ta' servizzi ta' kwalità ogħla jew iktar sostenibbli, u b'hekk jikkontribwixxu biex jintlaħqu l-objettivi tal-Patt Ekoloġiku.
L-atturi kummerċjali u industrijali se jkollhom iktar data disponibbli u se jibbenefikaw minn suq tad-data kompetittiv.
Il-fornituri tas-servizzi tas-suq ta' wara l-bejgħ se jkunu jistgħu joffru servizzi iktar personalizzati, u jikkompetu fuq l-istess livell ma' servizzi komparabbli offruti mill-manifatturi, filwaqt li d-data tista' tiġi kkombinata biex jiġu żviluppati servizzi diġitali kompletament ġodda wkoll.
Illum, b'appoġġ għall-istrateġija Ewropea għad-data, il-Kummissjoni ppubblikat ukoll ħarsa ġenerali lejn l-ispazji komuni Ewropej tad-data li qed jiġu żviluppati f'diversi setturi u dominji.
Wara l-Att dwar il-Governanza tad-Data, il-proposta tal-lum hija t-tieni inizjattiva leġiżlattiva ewlenija li rriżultat mill-istrateġija Ewropea għad-data ta' Frar 2020, li għandha l-għan li l-UE tkun minn ta' quddiem nett fis-soċjetà tagħna mmexxija mid-data.
Flimkien, dawn l-inizjattivi se jisfruttaw il-potenzjal ekonomiku u soċjetali tad-data u tat-teknoloġiji f'konformità mar-regoli u mal-valuri tal-UE.
Se joħolqu suq uniku li jippermetti li d-data tiċċirkola liberament fl-UE u bejn is-setturi għall-benefiċċju tan-negozji, tar-riċerkaturi, tal-amministrazzjonijiet pubbliċi u tas-soċjetà inġenerali.
Filwaqt li l-Att dwar il-Governanza tad-Data, ippreżentat f'Novembru 2020 u li ntlaħaq qbil dwaru mill-koleġiżlaturi f'Novembru 2021, joħloq il-proċessi u l-istrutturi biex tiġi ffaċilitata l-kondiviżjoni tad-data mill-kumpaniji, mill-individwi u mis-settur pubbliku, l-Att dwar id-Data jiċċara min jista' jiġġenera valur mid-data u taħt liema kundizzjonijiet.
Bejn it-3 ta' Ġunju u t-3 ta' Settembru 2021 saret konsultazzjoni pubblika miftuħa rigward l-Att dwar id-Data u nġabru l-fehmiet dwar miżuri biex tinħoloq ġustizzja fil-kondiviżjoni tad-data, u valur għall-konsumaturi u għan-negozji.
Ir-riżultati ġew ippubblikati fis-6 ta' Diċembru 2021.
L-Att dwar id-Data — Mistoqsijiet u Tweġibiet
L-Att dwar id-Data — skeda informattiva
L-Att dwar id-Data — test ġuridiku
Paġna informattiva dwar l-istrateġija Ewropea għad-data
Proposta għal Att dwar il-Governanza tad-Data
Grupp ta' Esperti dwar il-kondiviżjoni tad-data B2B u l-kuntratti tal-cloud
Illum, il-Kummissjoni ppubblikat it-tieni edizzjoni ta' analiżi fil-fond tad-dipendenzi strateġiċi tal-Ewropa.
Ir-rapport iħares lejn ħames oqsma - il-materjali tal-art rari u l-manjeżju, is-sustanzi kimiċi, il-pannelli solari, iċ-ċibersigurtà u s-software tal-IT - fejn l-Ewropa taffaċċa dipendnezi strateġiċi fuq pajjiżi terzi.
L-għan huwa li jitrawwem fehim aħjar tar-riskji u l-opportunitajiet biex dawn jiġu indirizzati.
Ir-rapport ta' segwitu tal-lum dwar id-dipendenzi strateġiċi jenfasizza:
Ir-rapport jibni fuq l-ewwel analiżijiet li jirfdu l-Istrateġija Industrijali Aġġornata tal-2021, fid-dawl tat-tranżizzjoni tal-Ewropa lejn ekonomija ekoloġika, diġitali, reżiljenti u kompetittiva globalment, filwaqt li jikkunsidraw l-impatt tal-pandemija tal-COVID-19 fuq is-Suq Uniku.
F'Mejju 2021, il-Kummissjoni ppubblikat l-Istrateġija Industrijali Aġġornata tagħha, li twieġeb għat-tagħlimiet meħuda mill-pandemija tal-COVID-19 biex tagħti spinta lill-irkupru ekonomiku tal-Ewropa u biex issaħħaħ l-awtonomija strateġika miftuħa tagħha.
L-Istrateġija Aġġornata nnifisha tafferma mill-ġdid il-prijoritajiet stabbiliti fis-sena preċedenti fil-Komunikazzjoni dwar l-Istrateġija Industrijali ta' Marzu 2020, li tistabbilixxi perkors għat-tranżizzjonijiet industrijali ekoloġiċi u diġitali tal-Ewropa.https://ec.europa.eu/info/strategy/priorities-2019-2024/europe-fit-digital-age/european-industrial-strategy_mt
L-istrateġija Industrijali Aġġornata tal-2021 kienet akkumpanjata minn rapport li janalizza d-dipendenzi strateġiċi tal-Ewropa.
Dan kien jinkludi analiżi ta' aktar minn 5,000 prodott, li minnhom, 137 prodott f'ekosistemi sensittivi nstabu li kienu dipendenti ħafna fuq fornituri barranin.
Barra minn hekk, ir-rapport ippreżenta l-ewwel stadju ta' rieżamijiet fil-fond għal sitt oqsma strateġiċi fejn l-UE qed taffaċċja dipendenzi, partikolarment il-materja prima, il-batteriji, l-ingredjenti farmaċewtiċi attivi, l-idroġenu nadif, is-semikondutturi kif ukoll it-teknoloġiji cloud u edge.
It-tieni Rapport dwar id-Dipendenzi Strateġiċi
Paġna informattiva dwar ir-rieżamijiet fil-fond tad-dipendenzi strateġiċi
Aġġornament tal-Istrateġija Industrijali tal-2021
Segwi l-paġni @EU_Commission u @EU_Growth fuq Twitter
Illum, saret is-Sitt Laqgħa ta' Livell Għoli tal-Alleanza Ewropea tal-Batteriji fi Brussell biex jiġi diskuss il-progress fl-iżvilupp tal-katina tal-valur tal-batteriji fl-Ewropa u biex jiġu indirizzati l-isfidi l-aktar urġenti dwar it-triq 'il quddiem.
Il-Kummissjoni ppreżentat ukoll oqsma prijoritarji għall-ħidma tal-Alleanza Ewropea tal-Batteriji fl-2022.
Minkejja l-pandemija u l-interruzzjonijiet sinifikanti tal-provvista, l-UE kompliet timxi 'l quddiem fl-istabbiliment ta' katina tal-valur tal-batteriji innovattiva, sostenibbli u kompetittiva globalment.
Il-Laqgħa ta' Livell Għoli nnotat li 111-il proġett prinċipali tal-batteriji qed jiġu żviluppati madwar l-Istati Membri tal-UE, bil-livell totali ta' investiment tul il-katina tal-valur kollha jammonta għal €127 biljun.
L-Akkademja Ewropea tal-Batteriji tnediet fil-marġni tal-Laqgħa ta' Livell Għoli.
Permezz tal-iffirmar ta' ittra ta' intenzjoni bejn l-Istitut Ewropew tal-Innovazzjoni u t-Teknoloġija u l-EIT InnoEnergy, il-Kummissjoni se tappoġġa l-Akkademja b'għotja ta' €10 miljun fil-qafas ta' REACT-EU.
L-Akkademja għandha l-għan li tikkoordina b'mod effettiv l-isforzi tat-tiġdid u tat-titjib tal-ħiliet fil-livell Ewropej u li tħejji għall-varar immedjat ta' taħriġ ta' kwalità għolja fl-Istati Membri kollha.
Hija parti mill-Aġenda tal-UE għall-Ħiliet, il-Patt għall-Ħiliet u kontribuzzjoni tanġibbli tal-UE biex tintlaħaq id-domanda ta' 800,000 ħaddiem li sal-2025 ikollhom bżonn iġeddu u jtejbu l-ħiliet fl-industrija tal-batteriji.
Il-Kummissjoni ppreżentat l-oqsma prijoritarji għall-azzjoni fl-2022, b'mod partikolari:
Għal-Laqgħa ta' Livell Għoli, ippreseduta mill-Viċi President Maroš Šefčovič, attendew il-Kummissarju Thierry Breton, il-Kummissarju Nicolas Schmit, 15-il Stat Membru tal-UE, il-Viċi Presidenti tal-Bank Ewropew tal-Investiment Thomas Östros u Ambroise Fayolle, l-Ewwel Viċi President tal-Bank Ewropew għar-Rikostruzzjoni u l-Iżvilupp Jürgen Rigterink, Membru tal-Parlament Ewropew Hildegard Bentele u s-CEO tal-EIT InnoEnergy Diego Pavía.
Il-Viċi President Maroš Šefčovič, li hu responsabbli għar-Relazzjonijiet Interistituzzjonali u t-Tbassir qal: “Fl-2017, l-industrija tal-batteriji tal-UE ftit li xejn kienet fix-xena.
Illum, l-Ewropa hija hotspot globali tal-batteriji, b'20 Gigafactory li qed jitfaċċaw madwar l-Istati Membri tagħna.
Sal-2030, għandna nkunu qed nimmanifatturaw biżżejjed batteriji kull sena biex nagħtu l-enerġija lil xi 11-il miljun karozza elettrika, nimxu 'l quddiem bis-saħħa lejn awtonomija strateġika f'dan is-settur kruċjali.
Iżda li nżommu din l-istorja ta' suċċess tal-Ewropa fil-qasam tal-batteriji tiddependi fuq l-abbiltà tagħna li niffaċċjaw l-isfidi l-aktar urġenti — il-materja prima u l-ħiliet kritiċi — minnufih, u hemm bżonn approċċ aktar sistematiku.
Wasal iż-żmien ukoll li jiġi adottat qafas regolatorju ġdid, filwaqt li jiżgura li jidħlu fis-suq tal-UE biss il-batteriji li huma l-aktar ekoloġiċi, li għandhom l-aħjar prestazzjoni u li huma l-aktar sikuri.”
Il-Kummissarju Mariya Gabriel, responsabbli għall-Innovazzjoni, ir-Riċerka, il-Kultura, l-Edukazzjoni u ż-Żgħażagħ qalet: “L-innovazzjoni trasformattiva għandha tintlaħaq bil-ħiliet u l-edukazzjoni għal era ġdida.
L-Alleanza Ewropea tal-Batteriji hija implimentata mill-akbar ekosistema tal-innovazzjoni fl-Ewropa: l-Istitut Ewropew tal-Innovazzjoni u t-Teknoloġija.
L-Akkademja EBA se tgħammar eluf ta' ħaddiema u studenti bil-ħiliet meħtieġa minn kumpaniji innovattivi u negozji ġodda biex jikbru u jespandu ħalli jsiru pijunieri globali fit-teknoloġija.
Barra minn hekk, se tinvesti wkoll fl-ekosistema tal-innovazzjoni li tirfed il-katina tal-provvista Ewropea tal-batteriji, bi pjattaformi, ċentri u kurrikuli ta' taħriġ lesti biex jissodisfaw id-domandi għal Ewropa aktar kompetittiva.”
Il-Kummissarju Nicolas Schmit, responsabbli għall-Impjiegi u d-Drittijiet Soċjali qal: “Irridu ngħammru lill-ħaddiema b'ħiliet ġodda u addizzjonali biex nappoġġaw it-tkabbir u s-sostenibbiltà fl-industrija tal-batteriji.
L-Akkademja Ewropea tal-Batteriji, appoġġata permezz tal-finanzjament mir-REACT-EU, hija kruċjali biex tħaffef l-istorja ta' suċċess tal-Alleanza Ewropea tal-Batteriji u hija riżultat konkret tal-Patt għall-Ħiliet.
Se tgħin lill-Ewropea tilħaq id-domanda ta' 800,000 ħaddiem li sal-2025 jridu jġeddu u jtejbu l-ħiliet tagħhom fl-industrija tal-batteriji.”
Il-Kummissarju Thierry Breton, li hu responsabbli għas-Suq Intern, qal: “Ħames snin ilu, l-Ewropa kienet fir-riskju li taqa' lura b'mod irriversibbli wara l-kompetituri tagħha fis-suq globali tal-batteriji.
Illum, qiegħda fi triqtha biex twieġeb għal aktar minn 90 % tal-ħtiġijiet tagħha sal-2030.
Hija U-turn notevoli u eżempju ta' x'tista' tilħaq l-UE bis-saħħa ta' impenn politiku b'saħħtu u bi sforzi komuni.
Madankollu, jrid jibqa' jsir progress importanti fil-qasam tal-produzzjoni u tal-ksib sostenibbli u responsabbli tal-materja prima għall-batteriji u biex il-forza tax-xogħol Ewropea tiġi mgħammra bil-ħiliet adegwati.
L-isfida tagħna li jmiss hija li niżguraw li f'dawn l-oqsma, inlaħħqu mal-progress konsiderevoli li sar fuq iċ-ċelluli tal-batteriji.
Pass importanti jkun l-adozzjoni tar-regolament il-ġdid dwar il-batteriji u nappella lill-Istati Membri u lill-Parlament Ewropew biex jilħqu ftehim mingħajr aktar dewmien.”
Fl-2017, il-Kummissjoni Ewropea varat l-Alleanza Ewropea tal-Batteriji biex toħloq katina tal-valur tal-batteriji kompluta, kompetittiva globalment u sostenibbli fl-UE.
Din kienet parti minn objettiv usa' ħalli tiġi żgurata awtonomija strateġika f'settur li huwa kritiku għat-tranżizzjoni ekoloġika u diġitali li għaddejja minnha l-ekonomija Ewropea.
L-Alleanza pprovdiet qafas li jlaqqa' flimkien il-Kummissjoni, l-Istati Membri, il-Bank Ewropew tal-Investiment u lill-atturi tal-industrija u tal-innovazzjoni biex jaħdmu fuq aġenda konġunta.
L-objettivi u l-politiki li fuqhom huwa bbażat ġew stabbiliti fil-Pjan ta' Azzjoni Strateġiku dwar il-Batteriji adottat fl-2018.
Il-ħidma tal-Alleanza serviet ta' katalist għall-iżvilupp rapidu tal-ekosistema tal-batteriji.
Il-valur miżjud annwali li qed jinħoloq minn ekosistema Ewropea tal-batteriji żviluppata bis-sħiħ huwa stmat għal madwar €625 biljun sal-2030.
EIT InnoEnergy, waħda mill-Komunitajiet ta' Konoxxenza u Innovazzjoni (KICs) tal-Istitut Ewropew tal-Innovazzjoni u t-Teknoloġija (EIT) qed tikkoordina l-attivitajiet imwettqa mill-Alleanza Ewropea tal-Batteriji inkluż is-sorveljanza tal-ħidma tal-akkademja u l-istabbiliment ta' programmi ta' tagħlim u ċentri ta' intelligence.
Mistoqsijiet u Tweġibiet: Rendikont tal-ħidma tal-Alleanza Ewropea tal-Batteriji
Skeda informattiva dwar l-Alleanza Ewropea tal-Batteriji
Sit web tal-Akkademja Ewropea tal-Batteriji
Konklużjonijiet tal-Kunsill Ewropew dwar l-aggressjoni militari mhux provokata u mhux ġustifikata tar-Russja kontra l-Ukrajna Il-Kunsill Ewropew jikkundanna bl-aktar mod qawwi possibbli l-aggressjoni militari mhux provokata u mhux ġustifikata tal-Federazzjoni Russa kontra l-Ukrajna.
Bl-azzjonijiet militari illegali tagħha, ir-Russja qed tikser b'mod serju d-dritt internazzjonali u l-prinċipji tal-Karta tan-NU u qed iddgħajjef is-sigurtà u l-istabbiltà Ewropea u globali.
Il-Kunsill Ewropew jissottolinja li dan jinkludi d-dritt tal-Ukrajna li tagħżel id-destin tagħha stess.
Ir-Russja ġġorr ir-responsabbiltà sħiħa għal dan l-att ta' aggressjoni u l-qerda u t-telf ta' ħajjiet kollha li ser jikkawża.
Ser tinżamm responsabbli għall-azzjonijiet tagħha.
Il-Kunsill Ewropew jesiġi li r-Russja twaqqaf immedjatament l-azzjonijiet militari tagħha, tirtira mingħajr kondizzjonijiet il-forzi u t-tagħmir militari kollu mit-territorju sħiħ tal-Ukrajna u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri rikonoxxuti internazzjonalment tagħha.
Il-Kunsill Ewropew jappella lir-Russja u lill-formazzjonijiet armati appoġġati mir-Russja biex jirrispettaw id-dritt umanitarju internazzjonali u jwaqqfu l-kampanja tagħhom ta' diżinformazzjoni u attakki ċibernetiċi.
Il-Kunsill Ewropew jiddeplora t-telf traġiku ta' ħajjiet u t-tbatija umana kkawżati mill-aggressjoni Russa.
Huwa jinsab f'solidarjetà man-nisa, l-irġiel u t-tfal li ħajjithom intlaqtet minn dan l-attakk mhux ġustifikat u mhux ġustifikabbli.
Huwa jappella lir-Russja u lill-formazzjonijiet armati appoġġati mir-Russja biex jippermettu aċċess u assistenza umanitarji sikuri u mingħajr xkiel lill-persuni kollha fil-bżonn.
Il-Kunsill Ewropew jikkundanna bil-qawwa wkoll l-involviment tal-Belarussja f'din l-aggressjoni kontra l-Ukrajna u jappellalha biex toqgħod lura minn tali azzjoni u biex tirrispetta l-obbligi internazzjonali tagħha.
L-UE rreaġixxiet malajr u b'mod deċiżiv għar-rikonoxximent mir-Russja tal-entitajiet separatisti awtoproklamati tal-Ukrajna u l-iskjerament tal-forzi armati tagħha billi adottat miżuri restrittivi b'rispons għal dan.
Il-Kunsill Ewropew illum jaqbel dwar aktar miżuri restrittivi li ser jimponu konsegwenzi massivi u severi fuq ir-Russja għall-azzjoni tagħha, f'koordinazzjoni mill-qrib mas-sħab u l-alleati tagħna.
Dawn is-sanzjonijiet ikopru s-settur finanzjarju, is-setturi tal-enerġija u t-trasport, l-oġġetti b'użu doppju kif ukoll il-kontroll tal-esportazzjoni u l-finanzjament għall-esportazzjoni, il-politika dwar il-viżi, l-elenkar addizzjonali ta' individwi Russi u kriterji ġodda ta' elenkar.
Il-Kunsill ser jadotta mingħajr dewmien il-proposti mħejjija mill-Kummissjoni u mir-Rappreżentant Għoli.
Il-Kunsill Ewropew jappella għat-tħejjija u l-adozzjoni urġenti ta' pakkett ta' sanzjonijiet individwali u ekonomiċi ulterjuri li ser ikopri wkoll lill-Belarussja.
Il-Kunsill Ewropew itenni l-appoġġ sod tiegħu għall-indipendenza, is-sovranità u l-integrità territorjali tal-Ukrajna fil-fruntieri rikonoxxuti internazzjonalment tagħha.
Huwa jappella lill-pajjiżi kollha biex ma jirrikonoxxux iż-żewġ entitajiet separatisti awtoproklamati u biex dawn ma jiġux iffaċilitati jew mogħtija xi għajnuna.
L-UE tinsab magħquda fis-solidarjetà tagħha mal-Ukrajna u ser tkompli tappoġġa lill-Ukrajna u lill-poplu tagħha flimkien mas-sħab internazzjonali tagħha, inkluż permezz ta' appoġġ politiku, finanzjarju, umanitarju u loġistiku addizzjonali u konferenza internazzjonali tad-donaturi.
Wara d-deċiżjoni ta' Diċembru 2016 mill-Kapijiet ta' Stat jew ta' Gvern tal-UE, il-Kunsill Ewropew jagħraf l-aspirazzjonijiet Ewropej u l-għażla Ewropea tal-Ukrajna, kif iddikjarat fil-Ftehim ta' Assoċjazzjoni.
Il-Kunsill Ewropew jemmen bis-sħiħ li l-użu tal-forza u l-koerċizzjoni biex jinbidlu l-fruntieri fl-Ewropa ma għandux lok fis-seklu 21.
It-tensjonijiet u l-kunflitti għandhom jiġu solvuti esklużivament permezz tad-djalogu u d-diplomazija.
L-UE ser tkompli tikkoopera mill-qrib mal-ġirien u ttenni l-appoġġ sod u l-impenn tagħha għas-sovranità u l-integrità territorjali tal-Georgia u tar-Repubblika tal-Moldova.
Hija ser tkompli koordinazzjoni b'saħħitha mas-sħab u l-alleati, fi ħdan in-NU, l-OSKE, in-NATO u l-G7.
Il-Kunsill Ewropew jappella biex titmexxa 'l quddiem il-ħidma fuq l-istat ta' tħejjija u l-livell ta' tlestija fil-livelli kollha u jistieden lill-Kummissjoni, b'mod partikolari, biex tressaq miżuri ta' kontinġenza, inkluż dwar l-enerġija.
Il-Kunsill Ewropew ser jibqa' jsegwi l-kwistjoni.
Konklużjonijiet tal-Kunsill Ewropew, 24 ta' Frar 2022
Dibattitu serju wkoll minħabba li dalgħodu l-kontinent Ewropew qam u sab dinja differenti, dinja fejn l-ordni bbażat fuq ir-regoli theżżet u ġiet attakkata b'mod li jweġġa' ħafna.
Kienet opportunità għalina biex naffermaw il-kundanna soda ta' din l-aggressjoni militari, din il-gwerra li bdiet bl-abbuż u l-użu ta' pretensjonijiet foloz u skużi dgħajfa.
Kellna wkoll l-opportunità, għal darb' oħra, li naffermaw l-għaqda.
L-għaqda tal-Unjoni Ewropea, l-għaqda tal-Istati Membri, l-għaqda mas-sħab tagħna, mal-alleati tagħna, mal-ħbieb tagħna madwar id-dinja biex niddefendu d-dritt internazzjonali, biex niddefendu dan l-ordni bbażat fuq ir-regoli li joffri l-aktar garanziji għall-paċi, is-sigurtà u l-istabbiltà.
It-tieni punt kien id-deċiżjoni politika li jingħata bidu għal pakkett addizzjonali ta' sanzjonijiet estensivi u ħorox kontra r-reġim Russu.
Kellna l-opportunità, mal-kollegi kollha, li naffermaw mill-ġdid din id-deċiżjoni, flimkien mas-sħab tagħna u l-alleati tagħna.
Ser ikun f'idejn il-Kunsill tal-Unjoni li jimplimenta legalment il-linji gwida politiċi maqbula llejla.
Iddiskutejna wkoll l-appoġġ għall-poplu Ukren, għall-Ukrajna, kif jistgħu jiġu mobilizzati kemm il-kapaċitajiet ta' finanzjament kif ukoll l-appoġġ umanitarju.
Kellna wkoll l-opportunità li nisimgħu diskors mill-President tal-Ukrajna fl-okkażjoni ta' dan il-Kunsill Ewropew.
Dan kien mument ta' gravità, mument ta' dinjità, mument fejn irridu nibqgħu kalmi wkoll, li fih, b'ħafna sinċerità, huwa wasslilna l-messaġġ li ried jibagħtilna fiċ-ċirkostanzi estremament diffiċli u ta' uġigħ li qed tgħaddi minnhom l-Ukrajna bħalissa, u rridu nenfasizzaw u nirrikonoxxu bis-sħiħ id-dinjità u l-kuraġġ tal-poplu Ukren li bħalissa qed jiffaċċja sitwazzjoni traġika.
Huma n-nisa, l-irġiel u l-familji li ntlaqtu u tħarbtu, li huma affettwati direttament mill-orrur ta' gwerra, gwerra li anke sa ftit jiem ilu kollha kemm aħna ttamajna li tkun impossibbli li sseħħ fil-kontinent Ewropew, bit-tentattivi diplomatiċi kollha li saru biex tiġi miġġielda din it-theddida.
Kellna l-opportunità li nindirizzaw ukoll għadd ta' suġġetti oħra, bħall-importanza li jiġi mobilizzat l-appoġġ għan-naħa tal-Lvant tal-UE, naturalment b'rabta mill-qrib man-NATO.
Għada ser ikun hemm summit, fejn din il-kwistjoni tista' terġa' tiġi diskussa, iżda qed inħejju biex nuru solidarjetà mal-aktar pajjiżi kkonċernati direttament, sabiex inkunu nistgħu nimmobilizzaw l-għajnuna umanitarja meħtieġa u l-mezzi biex jiġi żgurat li r-refuġjati jkunu jistgħu jiġu akkomodati b'mod dinjituż u xieraq.
Fl-aħħar nett, din is-sitwazzjoni turi wkoll kemm id-dibattitu, li issa ilu għaddej numru ta' snin, dwar din l-ambizzjoni li tiġi żviluppata Ewropa li tkun aktar iffukata fuq is-sovranità jew fuq l-awtonomija strateġika, qed juri s-sinifikat sħiħ tiegħu fid-dawl ta' dak li qed naraw jiġri llum.
Nixtieq nagħti żewġ eżempji: il-ħtieġa li nkunu impenjati li nnaqqsu d-dipendenzi tagħna fil-qasam tal-enerġija, biex inżidu l-kapaċitajiet tagħna ta' indipendenza strateġika f'dan il-qasam.
Għandna wkoll l-intenzjoni - direzzjoni li ttieħdet xi żmien ilu - li jkollna dibattitu fil-fond f'Marzu fil-Kunsill Ewropew li ser isir fi Brussell dwar dan is-suġġett, abbażi tal-proposti mfassla mill-Kummissjoni Ewropea.
Naturalment dan il-punt ġie diskuss illejla.
Barra minn hekk, l-importanza li tkompli tittieħed azzjoni biex jissaħħu l-kapaċitajiet ta' sigurtà, il-kapaċitajiet ta' difiża.
Naturalment, in-NATO hija l-pedament tas-sigurtà tagħna.
Nemmnu li alleanzi b'saħħithom huma bbażati fuq alleati b'saħħithom u solidi, u din hija wkoll id-direzzjoni tal-ambizzjoni tagħna.
L-aħħar punt, il-kwistjoni tal-impenn internazzjonali.
Naraw l-importanza li tiġi mobilizzata l-komunità internazzjonali, li jiġu mobilizzati l-pajjiżi kollha madwar id-dinja li jemmnu f'ordni bbażat fuq ir-regoli, li jemmen fid-dritt internazzjonali, jemmen fil-Karta tan-NU, biex jiġu żgurati l-istabbiltà, is-sigurtà u r-rispett għal xulxin.
Huwa għalhekk li rridu nkunu impenjati ħafna li nippruvaw nagħmlu progress sabiex inkunu nistgħu niżguraw li l-komunità internazzjonali tkun soda, determinata u mobilizzata biex tiddefendi dawn il-prinċipji, li fil-fehma tagħna huma prinċipji ferm importanti.
Dawn huma wħud mill-elementi li xtaqt naqsam magħkom.
Kien Kunsill Ewropew li ma kienx Kunsill Ewropew trivjali.
Din ma kinitx laqgħa banali, kienet laqgħa fejn konna konxji sew tal-gravità, konxji li qed ngħixu mument li jista' jkun punt ta' bidla fejn huwa f'idejn il-ġenerazzjoni tagħna fl-Ewropa, flimkien mas-sħab tagħna madwar id-dinja, li nagħmlu l-għażliet it-tajba, l-għażliet għaqlin, u li nuru kuraġġ fi żmien qasir, iżda wkoll fuq medda medja u twila ta' żmien.
Tmien snin wara l-annessjoni vjolenti u illegali tar-Repubblika Awtonoma tal-Krimea u tal-belt ta' Sevastopol mill-Federazzjoni Russa, l-Unjoni Ewropea tibqa' impenjata bis-sħiħ għas-sovranità u l-integrità territorjali tal-Ukrajna fil-fruntieri tagħha rikonoxxuti internazzjonalment.
Issa nkissru ulterjorment is-sovranità u l-integrità territorjali tal-Ukrajna bl-attakk militari mhux provokat reċenti tar-Russja kontra l-Ukrajna u d-deċiżjoni tagħha li tirrikonoxxi ż-żoni mhux ikkontrollati mill-gvern tar-reġjuni tal-Ukrajna ta' Donetsk u Luhansk bħala entitajiet indipendenti.
L-Unjoni Ewropea ttenni li ma tirrikonoxxix l-annessjoni illegali tal-Krimea u tkompli tikkundannaha bħala ksur tad-dritt internazzjonali.
Din tibqa' sfida diretta għas-sigurtà internazzjonali, b'implikazzjonijiet serji għall-ordni legali internazzjonali li jipproteġi l-integrità territorjali, l-għaqda u s-sovranità tal-Istati kollha.
L-Unjoni Ewropea terġa' tappella lill-istati membri tan-NU biex jikkunsidraw miżuri simili ta' nonrikonoxximent f'konformità mar-Riżoluzzjoni 68/262 tal-Assemblea Ġenerali tan-NU tas-27 ta' Marzu 2014.
L-Unjoni Ewropea ma tirrikonoxxix u mhijiex ser tirrikonoxxi ż-żamma ta' elezzjonijiet u referenda fil-peniżola tal-Krimea mill-Federazzjoni Russa.
F'konformità mar-Riżoluzzjoni 76/70 tal-Assemblea Ġenerali tan-NU tas-9 ta' Diċembru 2021, l-Unjoni Ewropea tfakkar fl-effetti negattivi tal-annessjoni illegali fuq l-istabbiltà reġjonali, kif muri mill-użu mhux ġustifikat tal-forza militari mir-Russja kontra l-Ukrajna fil-25 ta' Novembru 2018.
Barra minn hekk, il-Federazzjoni Russa trid tieqaf tbiddel l-istruttura demografika tal-popolazzjoni tal-peniżola bir-risistemazzjoni tal-popolazzjoni ċivili tagħha stess fil-peniżola u bil-persekuzzjoni tat-Tatari tal-Krimea u l-Ukreni etniċi.
Dawn il-passi jikkostitwixxu tentattivi ulterjuri biex il-peniżola annessa illegalment tiġi integrata bil-forza mar-Russja, u huma ksur ulterjuri tas-sovranità u l-integrità territorjali tal-Ukrajna.
Ir-restrizzjonijiet illegali li għaddejjin bħalissa għal dan il-passaġġ għandhom konsegwenzi ekonomiċi negattivi għall-portijiet tal-Ukrajna fil-Baħar ta' Azov kif ukoll għar-reġjun kollu.
L-UE ma tirrikonoxxix tentattivi oħra mill-Federazzjoni Russa biex tintegra bil-forza l-peniżola annessa illegalment fir-Russja.
Dan jinkludi d-digriet presidenzjali Russu dwar is-sjieda tal-projbizzjoni tal-art għal ċittadini mhux Russi, kif ukoll iż-żamma taċ-ċensiment Russu kollu fuq il-peniżola.
B'kont meħud tad-deċiżjoni storika tal-Qorti Ewropea tad-Drittijiet tal-Bniedem tal-14 ta' Jannar 2021, l-Unjoni Ewropea tappella għall-konformità sħiħa tar-Russja mad-dritt umanitarju internazzjonali, mal-istandards internazzjonali tad-drittijiet tal-bniedem, u mar-Riżoluzzjonijiet rilevanti tal-Assemblea Ġenerali tan-NU, fosthom 76/179 tas-16 ta' Diċembru 2021.
It-Tatari tal-Krimea b'mod partikolari għadhom qed jiġu ppersegwitati b'mod inaċċettabbli, qed jinżammu taħt pressjoni u d-drittijiet tagħhom qed jinkisru b'mod serju, speċjalment permezz ta' arresti u detenzjonijiet arbitrali.
Il-komunitajiet etniċi u reliġjużi kollha fil-peniżola jrid ikollhom il-possibbiltà li jżommu u jiżviluppaw il-kultura, il-lingwa, l-edukazzjoni, l-identità u t-tradizzjonijiet tal-wirt kulturali tagħhom, li bħalissa qed jiġu mhedda mill-annessjoni illegali.
Skont ir-Riżoluzzjoni 76/179 tas-16 ta' Diċembru 2021 tal-Assemblea Ġenerali tan-NU, huwa essenzjali li l-mekkaniżmi reġjonali u internazzjonali ta' monitoraġġ tad-drittijiet tal-bniedem kif ukoll l-organizzazzjonijiet mhux governattivi tad-drittijiet tal-bniedem ikollhom aċċess bla xkiel għall-Krimea u Sevastopol.
L-Unjoni Ewropea ma tirrikonoxxix l-infurzar tal-leġiżlazzjoni Russa fil-Krimea u l-belt ta' Sevastopol u tistenna li kull detenut b'mod illegali jinħeles mingħajr dewmien.
Nikkundannaw id-detenzjonijiet tal-massa reċenti b'motivazzjoni politika tat-Tatari tal-Krimea.
Dawk kollha detenuti fil-peniżola tal-Krimea u kkundannati bi ksur tad-dritt internazzjonali, inkluż Nariman Dzhelyal, Emir-Usein Kuku u l-ħames konvenuti miegħu, Oleh Prykhodko, Halyna Dovhopola, Enver Omerov, Riza Omerov and Ayder Dzhapparov, iridu jinħelsu immedjatament.
L-UE tilqa' u tappoġġa l-isforzi diplomatiċi mmirati lejn ir-restawr tas-sovranità u l-integrità territorjali tal-Ukrajna fil-fruntieri tagħha rikonoxxuti internazzjonalment.
L-Unjoni Ewropea ser tkompli taħdem għal tmiem paċifiku tal-annessjoni illegali mir-Russja tal-peniżola, kif imtenni fid-dikjarazzjoni konġunta tal-ewwel summit tal-Pjattaforma Internazzjonali tal-Krimea li sar fit-23 ta' Awwissu 2021.
L-UE ser tkompli taħdem favur l-implimentazzjoni tad-Dikjarazzjoni Konġunta.
L-Unjoni Ewropea tikkundanna bl-aktar mod qawwi possibbli l-invażjoni mhux provokata tal-Ukrajna mill-forzi armati tal-Federazzjoni Russa.
Nikkundannaw ukoll l-involviment tal-Belarussja f'din l-aggressjoni kontra l-Ukrajna u nitolbuha tirrispetta l-obbligi internazzjonali tagħha.
L-attakk militari tar-Russja kontra l-Ukrajna - Stat indipendenti u sovran - huwa ksur flagranti tad-dritt internazzjonali u tal-prinċipji ewlenin li fuqhom huwa mibni l-ordni internazzjonali bbażat fuq ir-regoli.
L-UE ngħaqdet flimkien mas-sħab tranżatlantiċi u tal-istess fehma biex isiru sforzi bla preċedent biex tinkiseb soluzzjoni diplomatika għall-kriżi tas-sigurtà kkawżata mir-Russja.
Ir-Russja ma rreċiprokatx dawn l-isforzi u minflok għażlet b'mod unilaterali eskalazzjoni gravi u premeditata.
Nitolbu lill-President Putin iwaqqaf l-operazzjonijiet militari Russi immedjatament u jirtira mingħajr kondizzjonijiet il-forzi u t-tagħmir militari kollha mit-territorju kollu tal-Ukrajna.
Ir-Russja ġġorr ir-responsabbiltà sħiħa għal dan l-att ta' aggressjoni u l-qerda u t-telf ta' ħajjiet kollha li ser jikkawża.
Ser tinżamm responsabbli għall-azzjonijiet tagħha.
L-UE għamlitha ċara mill-bidu u fl-ogħla livell politiku li kwalunkwe aggressjoni militari ulterjuri kontra l-Ukrajna ser ikollha konsegwenzi massivi u spejjeż severi, ikkoordinati bis-sħiħ mas-sħab tranżatlantiċi u li jaħsbuha bl-istess mod tagħna.
Barra minn hekk, l-UE tikkundanna bil-qawwa d-deċiżjoni tal-President Putin li jirrikonoxxi ż-żoni mhux ikkontrollati mill-gvern tar-reġjuni tal-Ukrajna ta' Donetsk u Luhansk bħala entitajiet indipendenti u d-deċiżjoni sussegwenti li jintbagħtu truppi Russi f'dawn iż-żoni.
Dan l-att illegali jkompli jdgħajjef is-sovranità u l-indipendenza tal-Ukrajna u huwa ksur serju tad-dritt internazzjonali u tal-ftehimiet internazzjonali, inkluż il-Karta tan-NU, l-Att Finali ta' Ħelsinki, il-Karta ta' Pariġi u l-Memorandum ta' Budapest.
Bħala firmatarja tal-ftehimiet ta' Minsk, ir-Russja għandha responsabbiltà ċara u diretta li taħdem biex tinstab soluzzjoni paċifika għall-kunflitt f'konformità ma' dawn il-prinċipji.
Bid-deċiżjoni li r-reġjun mhux ikkontrollat mill-gvern tal-Ukrajna tal-Lvant jiġi rikonoxxut bħala "stati indipendenti", ir-Russja qed tikser b'mod ċar il-ftehimiet ta' Minsk, li jistipulaw li dawn iż-żoni jirritornaw bis-sħiħ fil-kontroll tal-gvern Ukren.
Aħna nħeġġu lir-Russja, bħala parti fil-kunflitt, biex treġġa' lura r-rikonoxximent, tonora l-impenji tagħha, tirrispetta d-dritt internazzjonali u terġa' lura għad-diskussjonijiet fil-format tan-Normandija u l-Grupp ta' Kuntatt Trilaterali.
Din id-Dikjarazzjoni qed tinħareġ fit-tmien anniversarju mill-annessjoni illegali tal-Krimea u Sevastopol mill-Federazzjoni Russa, imfakkra mill-Ukrajna fis-26 ta' Frar 2022.
Illum l-UE ddeċidiet li tissanzjona lil Vladimir Putin, President tal-Federazzjoni Russa u Sergey Lavrov, Ministru għall-Affarijiet Barranin tal-Federazzjoni Russa.
Il-Kunsill qabel ukoll dwar pakkett ulterjuri ta' miżuri individwali u ekonomiċi li jkopri wkoll il-Belarussja , biex iwieġeb għall- aggressjoni militari mhux provokata u mhux ġustifikata mwettqa mill-Federazzjoni Russa kontra l-Ukrajna.
Il-President Putin u l-gvern tiegħu bdew gwerra kontra pajjiż ġar indipendenti u sovran.
L-imġiba tat-tmexxija Russa tikkostitwixxi theddida kbira għall-paċi u s-sigurtà internazzjonali.
Illum, qed inwieġbu bl-aktar miżuri restrittivi b'saħħithom possibbli.
L-Unjoni Ewropea hija magħquda fir-rieda tagħha, flimkien mas-sħab u l-alleati internazzjonali, li tiddefendi l-ordni ta' paċi, id-dritt internazzjonali u s-sistema bbażata fuq ir-regoli.
Josep Borrell, ir-Rappreżentant Għoli tal-Unjoni Ewropea għall-Affarijiet Barranin u l-Politika ta' Sigurtà
Bl-implimentazzjoni rapida tal-konklużjonijiet tal-Kunsill Ewropew tal-24 ta' Frar, il-pakkett ta' sanzjonijiet adottat illum jinkludi: Sanzjonijiet individwali Minbarra l-iffriżar tal-assi tal- President Russu u l-Ministru għall-Affarijiet Barranin , l-UE ser timponi miżuri restrittivi fuq il-membri tal-Kunsill tas-Sigurtà Nazzjonali tal-Federazzjoni Russa li appoġġaw ir-rikonoxximent immedjat tar-Russja taż-żewġ żoni mhux ikkontrollati mill-gvern tar-reġjuni ta' Donetsk u Luhansk fl-Ukrajna bħala entitajiet indipendenti.
Is-sanzjonijiet ser jiġu estiżi wkoll għall- bqija tal-membri tad-Duma tal-Istat Russu , li rratifikaw id-deċiżjoni tal-gvern tat-Trattat ta' Ħbiberija, Kooperazzjoni u Assistenza Reċiproka bejn il-Federazzjoni Russa u ż-żewġ entitajiet.
Barra minn hekk, l-UE ser timmira wkoll lejn dawk l-individwi, li ffaċilitaw l-aggressjoni militari Russa mill-Belarussja .
Sanzjonijiet ekonomiċi
Il-pakkett adottat illum ikompli jespandi r-restrizzjonijiet finanzjarji eżistenti , u b'hekk inaqqas l-aċċess tar-Russja għall-aktar swieq kapitali importanti.
Huwa jipprojbixxi wkoll l-elenkar u l-forniment ta' servizzi fir-rigward ta' ishma ta' entitajiet statali Russi f' ċentri tan-negozjar tal-UE .
Barra minn hekk, jintroduċi miżuri ġodda li jillimitaw b'mod sinifikanti l-influssi finanzjarji mir-Russja lejn l-UE, billi jipprojbixxi l-aċċettazzjoni ta' depożiti li jaqbżu ċertu valuri mingħand ċittadini jew residenti Russi, biż-żamma ta' kontijiet ta' klijenti Russi mid-Depożitarji Ċentrali tat-Titoli tal-UE, kif ukoll il-bejgħ ta' titoli ddenominati f'euro lil klijenti Russi.
Dawn is-sanzjonijiet ser ikollhom fil-mira 70% tas-suq bankarju Russu, u kumpaniji ewlenin tal-Istat , inkluż fil-qasam tad-difiża.
Dawn ser iżidu l-ispejjeż tas-self tar-Russja, iżidu l-inflazzjoni u gradwalment inaqqsu l-bażi industrijali tar-Russja.
Barra minn hekk, qed jittieħdu miżuri biex jiġi evitat li l-ġid tal-elit Russu jinħeba f' refuġji sikuri fl-Ewropa.
L-UE ser tipprojbixxi l-bejgħ, il-forniment, it-trasferiment jew l-esportazzjoni lejn ir-Russja ta' oġġetti u teknoloġiji speċifiċi fir- raffinar taż-żejt , u ser tintroduċi restrizzjonijiet fuq il-forniment ta' servizzi relatati.
Bl-introduzzjoni ta' tali projbizzjoni fuq l-esportazzjoni , l-UE biħsiebha tolqot lis-settur taż-żejt Russu, u tagħmilha impossibbli għar-Russja li taġġorna r-raffineriji taż-żejt tagħha.
Id-dħul mill-esportazzjoni tar-Russja ammonta għal €24 biljun fl-2019.
Settur tat-trasport
L-UE introduċiet projbizzjoni fuq l-esportazzjoni li tkopri l-oġġetti u t-teknoloġija fl- industrija tal-avjazzjoni u tal-ispazju , kif ukoll projbizzjoni fuq il-forniment ta' servizzi ta' assigurazzjoni u riassigurazzjoni u ta' manutenzjoni relatati ma' dawk l-oġġetti u t-teknoloġija.
L-UE ser tipprojbixxi wkoll l-għoti ta' assistenza teknika u finanzjarja relatata.
Din il-projbizzjoni fuq il- bejgħ tal-inġenji tal-ajru, l-ispare parts u t-tagħmir kollu għal-linji tal-ajru Russi ser tiddegrada wieħed mis-setturi ewlenin tal-ekonomija tar-Russja u l-konnettività tal-pajjiż, peress li tliet kwarti tal-flotta tal-ajru kummerċjali attwali tar-Russja nbnew fl-UE, fl-Istati Uniti u fil-Kanada.
Settur tat-teknoloġija
L-UE imponiet aktar restrizzjonijiet fuq l-esportazzjonijiet ta' oġġetti u teknoloġija b'użu doppju , kif ukoll restrizzjonijiet fuq l-esportazzjonijiet ta' ċerti oġġetti u teknoloġija li jistgħu jikkontribwixxu għat-tisħiħ teknoloġiku tar-Russja tas- settur tad-difiża u s-sigurtà tagħha.
Dan ser jinkludi prodotti bħal semikondutturi jew teknoloġiji mill-aktar avvanzati .
Diplomatiċi, uffiċjali Russi oħra, u nies tan-negozju mhux ser ikunu jistgħu jibbenefikaw aktar mid-dispożizzjonijiet dwar il-faċilitazzjoni tal-viża, li jippermettu aċċess privileġġat għall-UE.
Din id-deċiżjoni mhux ser taffettwa liċ-ċittadini ordinarji Russi.
Din id-deċiżjoni ser tidħol fis-seħħ fil-jum tal-adozzjoni.
L-Unjoni Ewropea tikkundanna bl-aktar mod qawwi possibbli l-aggressjoni militari mhux provokata u mhux ġustifikata tal-Federazzjoni Russa kontra l-Ukrajna, kif ukoll l-involviment tal-Belarussja f'din l-aggressjoni.
L-Unjoni Ewropea tesiġi li r-Russja twaqqaf immedjatament l-azzjonijiet militari tagħha, tirtira mingħajr kundizzjonijiet il-forzi u t-tagħmir militari kollu mit-territorju sħiħ tal-Ukrajna u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri tagħha rikonoxxuti internazzjonalment.
Il-Kunsill Ewropew jappella lir-Russja u lill-formazzjonijiet armati appoġġati mir-Russja biex jirrispettaw id-dritt umanitarju internazzjonali u jwaqqfu l-kampanja tagħhom ta' diżinformazzjoni u attakki ċibernetiċi.
L-użu tal-forza u l-koerċizzjoni biex jinbidlu l-fruntieri mhux posthom fis-seklu 21.
It-tensjonijiet u l-kunflitti għandhom jiġu solvuti esklużivament permezz tad-djalogu u d-diplomazija.
L-UE ser tkompli tikkoopera mill-qrib mal-ġirien u ttenni l-appoġġ sod u l-impenn tagħha għas-sovranità u l-integrità territorjali tal-Georgia u tar-Repubblika tal-Moldova.
Hija ser tkompli koordinazzjoni b'saħħitha mas-sħab u l-alleati, fi ħdan in-NU, l-OSKE, in-NATO u l-G7.
L-atti legali rilevanti, inkluż l-ismijiet tal-persuni kkonċernati minn miżuri restrittivi, ser jiġu ppubblikati dalwaqt fil-Ġurnal Uffiċjali.
Kuntest Il-miżuri restrittivi individwali ser japplikaw għal total ta' 654 individwu u 52 entità , u jinkludu ffriżar tal-assi u projbizzjoni milli l-fondi jitqiegħdu għad-dispożizzjoni tal-individwi u l-entitajiet elenkati.
Barra minn hekk, projbizzjoni fuq l-ivvjaġġar applikabbli għall-persuni elenkati ma tħallihomx jidħlu jew jgħaddu mit-territorju tal-UE.
Il-Ġurnal Uffiċjali tal-UE, 25 ta' Frar 2022 (inkluż lista tal-individwi u l-entitajiet sanzjonati - L050, L051, L052, L053, L054)
L-UE tadotta pakkett ta' sanzjonijiet b'reazzjoni għar-rikonoxximent mir-Russja taż-żoni mhux ikkontrollati mill-gvern tar-reġjuni ta' Donetsk u Luhansk fl-Ukrajna u l-mobilizzazzjoni tat-truppi fir-reġjun (stqarrija għall-istampa, 23 ta' Frar 2022)
Konklużjonijiet tal-Kunsill Ewropew, 24 ta' Frar 2022
Dikjarazzjoni tal-Mexxejja tal-G7 dwar l-invażjoni tal-Ukrajna mill-forzi armati tal-Federazzjoni Russa (stqarrija għall-istampa, 24 ta' Frar 2022)
L-Ukrajna: Dikjarazzjoni mir-Rappreżentant Għoli f'isem l-Unjoni Ewropea dwar l-invażjoni tal-Ukrajna mill-forzi armati tal-Federazzjoni Russa (stqarrija għall-istampa, 24 ta' Frar 2022)
Illum il-Kunsill iddeċieda li jżid ħames membri tal-familja Makhlouf mal-lista ta' persuni u entitajiet soġġetti għal miżuri restrittivi tal-UE mmirati fid-dawl tas-sitwazzjoni fis-Sirja.
Din id-deċiżjoni ttieħdet wara l-mewt ta' Mohammed Makhlouf f'Settembru 2020.
Is-Sur Makhlouf - sanzjonat mill-UE f'Awwissu 2011 - kien negozjant assoċjat mill-qrib mal-familja Assad u kellu rabtiet sinifikanti mar-reġim Sirjan.
Mewtu toħloq ir-riskju li l-assi li ntirtu mill-membri tal-familja tiegħu jintużaw biex jappoġġaw l-attivitajiet tar-reġim Sirjan, u jidħlu direttament fil-pussess tar-reġim, u potenzjalment jikkontribwixxu għar-repressjoni vjolenti tar-reġim kontra l-popolazzjoni ċivili.
Bid-deċiżjoni tal-lum, il-lista ta' persuni u entitajiet soġġetti għal sanzjonijiet fid-dawl tas-sitwazzjoni fis-Sirja issa tinkludi 292 persuna , fil-mira kemm ta' ffriżar tal-assi kif ukoll ta' projbizzjoni fuq l-ivvjaġġar, u 70 entità soġġetti għal iffriżar tal-assi.
Barra minn hekk, persuni u entitajiet tal-UE huma pprojbiti milli jqiegħdu fondi għad-dispożizzjoni kemm tal-individwi kif ukoll tal-entitajiet elenkati.
Is-sanzjonijiet kontra s-Sirja ġew introdotti għall-ewwel darba fl-2011 b'reazzjoni għar-repressjoni vjolenti tal-popolazzjoni ċivili mir-reġim ta' Assad.
Fil-mira tagħhom hemm ukoll kumpaniji u negozjanti prominenti li jibbenefikaw mir-rabtiet tagħhom mar-reġim u mill-ekonomija tal-gwerra.
Is-sanzjonijiet tal-UE fis-Sirja huma mfassla biex jevitaw kwalunkwe impatt fuq l-assistenza umanitarja, u għalhekk jimmiraw biex ma jaffettwawx it-twassil ta' ikel, mediċini u tagħmir mediku.
Il-Ġurnal Uffiċjali tal-UE, 21 ta' Frar 2022 (inkluż lista tal-individwi u l-entitajiet sanzjonati)
Deċiżjoni tal-Kunsill 2013/255/PESK tal-31 ta' Mejju 2013 dwar miżuri restrittivi kontra s-Sirja (lista konsolidata ta' individwi u entitajiet sal-31 ta' Diċembru 2021)
Sirja: Il-Kunsill jestendi s-sanzjonijiet kontra r-reġim għal sena oħra (stqarrija għall-istampa, 27 ta' Mejju 2021)
Ir-reazzjoni tal-Kunsill għall-kriżi fis-Sirja - żviluppi ewlenin (informazzjoni ġenerali)
Il-President Michel u l-President von der Leyen jikkundannaw bl-aktar mod qawwi possibbli d-deċiżjoni tal-President Russu li jipproċedi bir-rikonoxximent taż-żoni mhux ikkontrollati mill-gvern tar-reġjuni ta' Donetsk u Luhansk fl-Ukrajna bħala entitajiet indipendenti.
Dan il-pass huwa ksur sfaċċat tad-dritt internazzjonali kif ukoll tal-ftehimiet ta' Minsk.
L-Unjoni ser tirreaġixxi b'sanzjonijiet kontra dawk involuti f'dan l-att illegali.
L-Unjoni ttenni l-appoġġ sod tagħha għall-indipendenza, is-sovranità u l-integrità territorjali tal-Ukrajna fi ħdan il-fruntieri tagħha rikonoxxuti internazzjonalment.
Il-President tal-PE u l-mexxejja tal-gruppi politiċi qablu li jorganizzaw sessjoni plenarja straordinarja nhar it-Tlieta, l-1 ta' Marzu, biex jiddiskutu l-invażjoni Russa tal-Ukraina.
F'laqgħa straordinarja tal-Konferenza tal-Presidenti tal-Parlament, il-President Roberta Metsola u l-mexxejja tal-gruppi politiċi tal-Parlament iddeċidew li jorganizzaw sessjoni plenarja straordinarja fi Brussell nhar it-Tlieta, l-1 ta' Marzu fis-13:00.
Id-dibattitu se jkun dwar ir-rispons tal-Parlament għall-invażjoni Russa tal-Ukraina fl-24 ta' Frar, u se tkun adottata riżoluzzjoni relatata.
Il-Ħamis 24 ta' Frar, dikjarazzjoni mill-Konferenza tal-Presidenti kkundannat l-attakk tar-Russja fuq l-Ukraina bl-aktar mod qawwi possibbli u sejħet l-invażjoni mhux ġustifikata u illegali.
Il-membri tal-PE qalu li l-Ukraina hija nazzjon indipendenti u sovran u l-integrità territorjali tagħha mhijiex negozjabbli.
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Il-President tal-Ukrajna Volodymyr Zelenskyy huwa mistenni jindirizza l-plenarja tal-Parlament Ewropew qabel id-dibattitu dwar l-invażjoni tal-Ukrajna mir-Russja.
Il-President tal-PE Roberta Metsola se tiftaħ id-dibattitu fin-12.30.
Eżatt wara, il-President Zelenskyy u l-Ispeaker tar-Rada tal-Ukrajna, Ruslan Stefanchuk se jintervjenu mill-bogħod, jekk is-sitwazzjoni tippermettilhom li jagħmlu dan.
Il-MPE mbagħad ser jisimgħu l-fehmiet tal-Presidenti tal-Kunsill Ewropew u tal-Kummissjoni, Charles Michel u Ursula von der Leyen, kif ukoll il-kap tal-Politika Barranija tal-UE Josep Borrell, qabel ma jagħtu l-valutazzjoni tagħhom stess tal-attakki tar-Russja.
Tista' ssegwi s-sessjoni permezz tal- PE live jew l- EBS+ .
Il-plenarja ser tadotta riżoluzzjoni biex tgħalaq id-dibattitu.
Il-votazzjoni finali dwar l-abbozz ta' riżoluzzjoni hija skedata għall-17.15.
L-abbozz ta' riżoluzzjoni mressaq mill-gruppi politiċi huwa disponibbli hawnhekk .
Ġabra bħala sinjal ta' appoġġ għall-Ukrajna
Fuq l-inizjattiva tal-President Metsola, se jkun hemm laqgħa fuq l-Esplanade quddiem il-Parlament Ewropew fi Brussell fit-15.30, biex tintwera solidarjetà mal-Ukrajna u l-poplu tagħha.
Tista' ssegwi l-avveniment permezz tal- PE Live .
Dikjarazzjoni dwar l-Ukrajna mill-mexxejja tal-Parlament Ewropew (24.02.2022)
L-aggressjoni hija konfrontazzjoni mal-Ewropa: diskors tal-President Metsola dwar l-Ukrajna (24.02.2022)
Kif l-UE qed tappoġġa lill-Ukrajna
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Regoli ġodda tal-UE għandhom l-għan li jġibu aktar trasparenza fil-kirjiet għal żmien qasir fl-UE u jippromwovu turiżmu aktar sostenibbli.
Il-kirjiet għal żmien qasir Il-kirjiet għal żmien qasir: l-istatistiċi u l-kwistjonijiet ewlenin Is-suq tal-kiri għal żmien qasir ra espansjoni rapida f'dawn l-aħħar snin, marbuta mal-espansjoni tal-pjattaformi online.
U għalkemm il-varjetà ta' soluzzjonijiet ta' akkomodazzjoni, bħal proprjetajiet privati mikrija bħala akkomodazzjonijiet għall-klijenti, jista' jkollhom effett pożittiv fuq it-turiżmu, it-tkabbir esponenzjali tagħha kkawża xi kwistjonijiet.
In-nuqqas ta' akkomodazzjoni disponibbli f'destinazzjonijiet turistiċi popolari, iż-żieda fil-prezzijiet tal-kiri u l-impatt ġenerali fuq il-kapaċità tal-għajxien ta' xi żoni huma wħud mill-effetti negattivi għall-komunitajiet lokali.
Total ta' 547 miljun lejl ġew ibbukkjati fl-UE fl-2022 permezz ta' erba' pjattaformi online kbar (Airbnb, Booking, Expedia Group u Tripadvisor), li jfisser aktar minn 1,5 miljun mistieden għal kull lejl qagħdu f'akkomodazzjoni għal żmien qasir.
L-ogħla għadd ta' mistednin fl-2022 ġie rreġistrat f'Pariġi (13,5 miljun mistieden) segwit minn Barċellona u Lisbona b'aktar minn 8,5 miljun mistieden kull wieħed u Ruma b'aktar minn 8 miljun mistieden.
Bi tweġiba għall-għadd dejjem jikber ta' kirjiet għal żmien qasir, diversi bliet u reġjuni introduċew regoli lokali biex jillimitaw l-aċċess għal servizzi ta' kiri għal żmien qasir.
ibbukkjat fl-2022 permezz ta' erba' pjattaformi online fl-UE
Sfidi relatati ma' kirjiet għal żmien qasir
Iż-żieda fil-kirjiet ta' akkomodazzjoni għal żmien qasir tqajjem għadd ta' sfidi għall-bliet tal-Ewropa:
Il-ħtiġijiet għal aktar trasparenza : in-nuqqas ta' trasparenza f'operazzjonijiet ta' kiri għal żmien qasir jagħmilha diffiċli għall-awtoritajiet biex jimmonitorjaw u jirregolaw dawn is-servizzi b'mod effettiv.
Sfidi regolatorji : l-awtoritajiet pubbliċi jiffaċċjaw sfidi biex jiżguraw li l-kirjiet għal żmien qasir jikkonformaw mar-regolamenti lokali, it-tassazzjoni, u l-istandards tas-sikurezza minħabba nuqqas ta' informazzjoni.
Tħassib dwar l-iżvilupp urban : Xi bliet isibuha diffiċli biex ilaħħqu mat-tkabbir rapidu ta' kirjiet għal żmien qasir li jistgħu jittrasformaw żoni residenzjali u jitfgħu piż addizzjonali fuq is-servizzi pubbliċi bħall-ġbir tal-iskart.
Il-kirjiet għal żmien qasir ibbukkjati permezz ta' pjattaformi jirrappreżentaw madwar kwart tal-akkomodazzjoni turistika tal-UE
Ir-rispons tal-UE għaż-żieda fil-kirjiet għal żmien qasir
F'Novembru 2022 l-Kummissjoni Ewropea ressqet proposta biex tipprovdi aktar trasparenza fil-qasam tal-kirjiet għal żmien qasir u tappoġġa lill-awtoritajiet pubbliċi biex jippromwovu t-turiżmu sostenibbli.
Il-Parlament u l-Kunsill laħqu ftehim dwar il-proposta f'Novembru 2023.
Reġistrazzjoni tal-ospitanti : Il-ftehim jistabbilixxi proċess ta' reġistrazzjoni sempliċi online għal proprjetajiet ta’ kiri għal żmien qasir fil-pajjiżi tal-UE fejn huwa meħtieġ.
Wara li jlestu dan il-proċess, l-ospitanti jirċievu numru ta’ reġistrazzjoni li jippermettilhom jikru l-proprjetà tagħhom.
Dan se jiffaċilita l-identifikazzjoni tal-ospitanti u l-verifika tad-dettalji tagħhom mill-awtoritajiet.
Aktar sigurtà għall-utenti : Il-pjattaformi online se jkunu meħtieġa jivverifikaw il-preċiżjoni tad-dettalji tal-proprjetà u se jkunu mistennija bl-istess mod li jwettqu kontrolli aleatorji.
L-awtoritajiet se jkunu jistgħu jwaqqfu r-reġistrazzjonijiet, ineħħu l-listi mhux konformi, jew jimponu multi fuq il-pjattaformi jekk ikun meħtieġ.
It-taqsim tad-data : sabiex jirċievu data minn pjattaformi dwar l-attività ospitanti, l-istati membri ser jistabbilixxu punt ta’ dħul diġitali uniku biex jgħin lill-awtoritajiet lokali jifhmu l-attivitajiet ta’ kiri u jtejbu t-turiżmu.
Madankollu, għall-pjattaformi mikro u żgħar b’medja ta’ mhux aktar minn 4,250 elenkar se tiġi stabbilita sistema aktar sempliċi għall-kondiviżjoni tad-data.
Il-passi li jmis
Qabel id-dħul fis-seħħ tiegħu, il-ftehim proviżorju jeħtieġ li jiġi adottat mill-Kunsill u l-Parlament, u wara l-Istati Membri jkollhom 24 xahar biex jimplimentawh.
Il-kumitat tas-suq intern tal-Parlament se jivvota dwar il-ftehim proviżorju f’Jannar 2024.
Briefing tal-EPRS: Ġbir u kondiviżjoni ta’ data relatati ma’ servizzi ta’ kiri ta’ akkomodazzjoni għal żmien qasir (Ottubru 2023) [EN]
File ta’ proċedura: ġbir u kondiviżjoni ta’ data relatata ma’ servizzi ta’ kiri ta’ akkomodazzjoni għal żmien qasir [EN]
Il-kumitati huma l-muturi tal-ħidma leġiżlattiva tal-Parlament Ewropew.
Skopri min imexxihom.
Min huwa min : Kumitati tal-Presidenti Kumitati Kumitat għall-Affarijiet Barranin ( AFET ) : David McALLISTER ( PPE ) Aċċess għall-karta tal-MPE ( David McALLISTER )
Kumitat għall-Iżvilupp ( DEVE )
Aċċess għall-karta tal-MPE ( Tomas TOBÉ )
Kumitat għall-Kummerċ Internazzjonali ( INTA )
Aċċess għall-karta tal-MPE ( Bernd LANGE )
Kumitat għall-Baġits ( BUDG )
Aċċess għall-karta tal-MPE ( Johan VAN OVERTVELDT )
Kumitat għall-Kontroll tal-Baġit ( CONT )
Aċċess għall-karta tal-MPE ( Monika HOHLMEIER )
Kumitat għall-Affarijiet Ekonomiċi u Monetarji ( ECON )
Aċċess għall-karta tal-MPE ( Irene TINAGLI )
Kumitat għall-Impjiegi u l-Affarijiet Soċjali ( EMPL )
Aċċess għall-karta tal-MPE ( Dragoș PÎSLARU )
Kumitat għall-Ambjent, is-Saħħa Pubblika u s-Sikurezza ta' l-Ikel ( ENVI )
Aċċess għall-karta tal-MPE ( Pascal CANFIN )
Kumitat għall-Industrija, ir-Riċerka u l-Enerġija ( ITRE )
Aċċess għall-karta tal-MPE ( Cristian-Silviu BUŞOI )
Kumitat għas-Suq Intern u l-Ħarsien tal-Konsumatur ( IMCO )
Aċċess għall-karta tal-MPE ( Anna CAVAZZINI )
Kumitat għat-Trasport u t-Turiżmu ( TRAN )
Aċċess għall-karta tal-MPE ( Karima DELLI )
Kumitat għall-Iżvilupp Reġjonali ( REGI )
Aċċess għall-karta tal-MPE ( Younous OMARJEE )
Kumitat għall-Agrikoltura u l-Iżvilupp Rurali ( AGRI )
Aċċess għall-karta tal-MPE ( Norbert LINS )
Kumitat għas-Sajd ( PECH )
Aċċess għall-karta tal-MPE ( Pierre KARLESKIND )
Kumitat għall-Kultura u l-Edukazzjoni ( CULT )
Aċċess għall-karta tal-MPE ( Sabine VERHEYEN )
Kumitat għall-Affarijiet Legali ( JURI )
Aċċess għall-karta tal-MPE ( Adrián VÁZQUEZ LÁZARA )
Kumitat għal-Libertajiet Ċivili, il-Ġustizzja u l-Intern ( LIBE )
Aċċess għall-karta tal-MPE ( Juan Fernando LÓPEZ AGUILAR )
Kumitat għall-Affarijiet Kostituzzjonali ( AFCO )
Aċċess għall-karta tal-MPE ( Salvatore DE MEO )
Kumitat għad-Drittijiet tan-Nisa u għall-Ugwaljanza bejn is-Sessi ( FEMM )
Aċċess għall-karta tal-MPE ( Robert BIEDROŃ )
Kumitat għall-Petizzjonijiet ( PETI )
Aċċess għall-karta tal-MPE ( Dolors MONTSERRAT )
Sottokumitat għad-Drittijiet tal-Bniedem ( DROI )
Aċċess għall-karta tal-MPE ( Udo BULLMANN )
Sottokumitat għas-Sigurtà u d-Difiża ( SEDE )
Aċċess għall-karta tal-MPE ( Nathalie LOISEAU )
Sottokumitat għall-Kwistjonijiet Fiskali ( FISC )
Aċċess għall-karta tal-MPE ( Paul TANG )
Sottokumitat għas-Saħħa Pubblika ( SANT )
Aċċess għall-karta tal-MPE ( Adam JARUBAS )
Aqsam din l-infografika ma' ħaddieħor
Sors: Parlament Ewropew ( Novembru 2023 )
Il-kumitati tal-Parlament eleġġew il-presidenti u l-viċi presidenti tagħhom f'nofs il-leġiżlatura f'Jannar 2022.
Il-Parlament għandu 20 kumitat permanenti u erba' sottokumitati, li jkopru diversi oqsma ta' politika mill-ambjent sal-kummerċ internazzjonali.
Il-kumitati huma responsabbli biex ifasslu l-pożizzjonijiet tal-Parlament dwar il-proposti leġiżlattivi, li mbagħad jiġu diskussi u vvutati matul sessjoni plenarja.
Huma jħejju wkoll rapporti fuq l-inizjattiva tagħhom, jaħtru timijiet tan-negozjati biex iwettqu taħditiet mal-Kunsill, jorganizzaw seduti ta' smigħ mal-esperti u jiskrutinizzaw istituzzjonijiet u korpi oħra tal-UE.
Bħal fil-każ ta' karigi oħra bħall- president u l-viċi presidenti tal-Parlament , il-presidenti u l-viċi presidenti tal-kumitati permanenti u s-sottokumitati jiġu eletti għal perjodu ta' sentejn u nofs, jiġifieri nofs il-leġiżlatura tal-Parlament.
Il-Parlament jista' wkoll iwaqqaf kumitati speċjali jew ta' inkjesta.
Huma stabbiliti għal perjodu ta' żmien partikolari li jista' jiġi estiż.
Il-kumitati speċjali jittrattaw suġġett konkret u jipproduċu rapport b'rakkomandazzjonijiet għal azzjoni mill-UE.
Il-kumitati ta' inkjesta jinvestigaw l-allegati nuqqasijiet fl-implimentazzjoni tal-liġi tal-UE.
Fl-2020, il-Parlament waqqaf kumitati speċjali dwar il- ġlieda kontra l-kanċer , l- intelliġenza artifiċjali u l- interferenza barranija , kif ukoll kumitat ta' inkjesta dwar l-applikazzjoni tar-regoli tal-UE dwar it- trasport tal-annimali .
Huma lestew il-ħidma tagħhom fl-2022.
Fl-2022, il-Membri tal-PE iddeċidew li jwaqqfu kumitat speċjali dwar it- tagħlimiet meħuda mill-pandemija tal-COVID-19 u t- tieni kumitat speċjali dwar l-interferenza barranija , kif ukoll kumitat ta' inkjesta dwar l-użu ta' Pegasus u tipi oħra ta' spyware.
Paġna web tal-kumitati
Aqsam din il-paġna ma' ħaddieħor: Facebook Twitter LinkedIn WhatsApp Statistika tal-enerġija [EN] Skeda informattiva dwar il-politika tal-enerġija Storja ewlenija dwar il-klima Briefings dwar kwistjonijiet ta' enerġija Aġenzija Ewropea għall-Klima, l-Infrastruttura u l-Ambjent
Aġenzija Ewropea għall-Ambjent: enerġija [EN]
Infografika tal-Kunsill dwar l-enerġija
Ir-reviżjoni tad-Direttiva dwar l-Effiċjenza tal-Enerġija: Pakkett "Lesti għall-mira ta' 55%" (05.07.2023) [EN]
Intlaħaq ftehim dwar ir-riforma tas-suq tal-gass biex jiġu indirizzati s-sigurtà tal-enerġija u t-tibdil fil-klima (28.11.2023) [EN]
Il-ħolqien ta' suq tal-elettriku aktar stabbli, affordabbli u sostenibbli (28.11.2023) [EN]
Il-Parlament jadotta regoli ġodda biex jagħti spinta lill-iffrankar tal-enerġija (11.07.2023)
Il-MPE japprovaw il-pjanijiet newtrali għall-klima fis-settur tal-bini sal-2050 (14.03.2023)
F'daqqa t'għajn: X'jiġri kieku nistgħu nagħmlu l-fużjoni nukleari taħdem? (07.07.2023) [EN]
It-titjib tad-disinn tas-suq tal-elettriku tal-UE (11.07.2023) [EN]
Paġna tal-Kunsill dwar il-prezzijiet u l-provvista tal-enerġija
L-UE tilħaq il-mira tal-ħażna tal-gass ta' 90% qabel ix-xitwa (18.08.2023) [EN]
Il-gwerra tar-Russja fl-Ukrajna: implikazzjonijiet għall-provvista tal-enerġija tal-UE (Marzu 2022) [EN]
Is-seba' rapport dwar l-istat tal-unjoni tal-enerġija (2022)
Pjattaforma tal-Enerġija tal-UE: tiffaċilita xiri konġunt tal-gass (Lulju 2023) [EN]
Ir-relazzjonijiet bejn l-UE u r-Renju Unit ta' wara l-Brexit dwar l-enerġija u l-klima (Ġunju 2023) [EN]
Skeda Informattiva: In-Networks trans-Ewropej – linji gwida (Ġunju 2023) [EN]
Skeda Informattiva: Il-finanzjament tan-networks trans-Ewropej (Ġunju 2023)
Filmat dwar tipi differenti ta' idroġenu (Mejju 2021)
Il-pagamenti istantanji jippermettu li l-flus jiġu ttrasferiti f'sekondi.
Skopri kif dan jgħin lill-klijenti, in-negozju u l-ekonomija b'mod ġenerali.
Raġel li juża terminal għal ħlas bla kuntatt b'smart watch f'kafetterija Tiddejjaq li trid tistenna jiem sħaħ biex jidħlu l-pagamenti bankarji?
Għandna aħbar tajba: issa hemm alternattivi aktar mgħaġġla li jippermettulek tibgħat u tirċievi l-flus f'ħakka ta' għajn.
Il-benefiċċji ta' pagamenti istantanji
Il-pagamenti istantanji jippermettu lin-nies u lin-negozji jħallsu u jirċievu pagamenti b'mod aktar konvenjenti u effiċjenti.
Bil-pagamenti istantanji, in-nies jistgħu faċilment jaqsmu kont restorant mal-ħbieb u jirċievu l-fondi immedjatament.
In-negozji, speċjalment l-SMEs, jistgħu jkunu aktar fil-kontroll tal-fluss tal-flus tagħhom.
Barra minn hekk, bl-użu ta' pagamenti istantanji, in-negozjanti jnaqqsu l-ispejjeż operattivi tagħhom u jistgħu jipprovdu servizz aħjar (eż. joffru rifużjonijiet istantanji).
L-istituzzjonijiet pubbliċi jistgħu jibbenefikaw minn ġestjoni mtejba tal-fluss tal-flus b'mod simili għan-negozji.
B'pagamenti istantanji, il-NGOs u l-organizzazzjonijiet tal-karità jistgħu jagħmlu użu mill-kontribuzzjonijiet aktar malajr.
Il-banek jistgħu jużaw pagamenti istantanji bħala xprun biex jiżviluppaw servizzi finanzjarji innovattivi u jsaħħu l-pożizzjoni kompetittiva tagħhom.
Is-sitwazzjoni fl-UE
Fil-bidu tal-2022, 11 % biss tat-trasferimenti ta' kreditu kollha tal-euro fl-UE saru fi ftit sekondi.
Hemm kważi €200 biljun marbuta fi tranżitu fis-sistema finanzjarja kuljum.
Fl-istess ħin, id-disponibbiltà ta' pagamenti istantanji u tariffi relatati jvarjaw ħafna bejn il-pajjiżi tal-UE.
Ftehim dwar pagamenti istantanji
F'Ottubru 2022, il-Kummissjoni ħarġet bi proposta leġiżlattiva biex tagħmel pagamenti istantanji f'euro, disponibbli għaċ-ċittadini u n-negozji kollha li għandhom kont bankarju fl-UE kif ukoll fl-Iżlanda, in-Norveġja u l-Liechtenstein.
F'Novembru 2023, in-negozjaturi tal-Parlament Ewropew laħqu ftehim mal-Kunsill dwar it-test leġiżlattiv finali.
It-trasferiment ta' kreditu istantanju għandu jsir irrispettivament mill-jum jew is-siegħa u jiġi pproċessat immedjatament, fi żmien 10 sekondi , u min iħallas għandu jirċievi rċevuta malajr kemm jista' jkun.
Fornitur ta' servizzi ta' pagament għandu immedjatament jikkonverti l-ammont ta' tranżazzjoni f'euro , jekk il-pagament jiġi sottomess minn kont li mhuwiex denominat f'euro.
Il-fornituri ta' servizzi ta' pagament għandu jkollhom detezzjoni tal-frodi robusta u aġġornata u għandhom jieħdu miżuri li jipprevjenu li trasferiment jintbagħat lil benefiċjarju mhux intenzjonat.
Il-fornituri ta' servizzi ta' pagament iridu jintroduċu wkoll miżuri addizzjonali biex jipprevjenu attivitajiet kriminali (eż. ħasil tal-flus jew finanzjament tat-terroriżmu).
L-ebda ħlas żejjed ma għandu jiġi applikat għall-ħlas istantanju meta mqabbel mat-tranżazzjonijiet tradizzjonali bl-euro.
L-Istati Membri li l-munita tagħhom mhijiex l-euro se jkollhom japplikaw ukoll ir-regoli , iżda wara perjodu itwal ta' tranżizzjoni.
"B'din l-inizjattiva, il-banek tal-UE huma obbligati jipprovdu servizzi ta' pagament istantanju lill-klijenti, mingħajr spejjeż żejda, fi skadenzi stretti.
Il-klijenti se jgawdu minn għażliet ta' pagament aktar faċli, in-negozji se jiffaċċjaw spejjeż aktar baxxi, u s-sistemi ta' pagamenti tal-UE kollha kemm huma se jsiru aktar kompetittivi", qal Michiel Hoogeveen (ECR, in-Netherlands), li mexxa l-leġiżlazzjoni fil-Parlament.
Issa l-kumitat ekonomiku tal-Parlament se jivvota dwar il-ftehim u mbagħad se jkollu jiġi approvat f'votazzjoni plenarja.
Il-Kunsill irid japprova wkoll il-ftehim, qabel ma jkun jista' jidħol fis-seħħ.
Tren leġiżlattiv [EN]
L-osservatorju leġiżlattiv [EN]
Għargħar f'Venezja fl-2019 ©123RF/European Union–EP Biex jintlaħqu l-miri tal-ftehim ta' Pariġi, l-UE għamlet l-għanijiet klimatiċi fit-tul tagħha, inkluż in-newtralità klimatika sal-2050 legalment vinkolanti.
Fit-28 ta' Novembru 2019, il-Membri tal-PE adottaw riżoluzzjoni li titlob lill-UE tistabbilixxi n-newtralità klimatika sal-2050 bħala l-għan fit-tul tagħha dwar il-klima fl-ambitu tal-Ftehim ta' Pariġi u żżid il-mira tat-tnaqqis tal-emissjonijiet għal 55 % sal-2030.
F'riżoluzzjoni separata, il-membri ddikjaraw emerġenza klimatika fl-Ewropa .
F'Diċembru 2019, il-Kummissjoni Ewropea ppreżentat il-pjan direzzjonali għal Ewropa newtrali għall-klima - il-Patt Ekoloġiku .
Il-Ftehim ta' Pariġi għandu l-għan li jillimita t-tisħin globali għal ħafna taħt iż-2°C u li jsiru sforzi biex jillimitawh għal 1.5 °C sabiex jiġu evitati l-konsegwenzi katastrofiċi tat-tibdil fil-klima .
Il-ftehim ġie ffirmat minn 194 pajjiż u mill-Unjoni Ewropea.
Il-pajjiżi kollha tal-UE huma firmatarji b'mod individwali, iżda jikkoordinaw il-pożizzjonijiet tagħhom flimkien u jistabbilixxu miri komuni għat-tnaqqis tal-emissjonijiet fil-livell tal-UE.
Sabiex jintlaħaq l-għan tal-Ftehim ta' Pariġi, il-pajjiżi jeħtiġilhom jistabbilixxu l-għanijiet għall-isforzi klimatiċi tagħhom kull ħames snin, filwaqt li maż-żmien iżidu l-livell ta' ambizzjoni tagħhom.
Dawn l-għanijiet se jiġu riveduti d-darba li jmiss fl-2025.
L-UE kienet l-ewwel ekonomija ewlenija li ressqet il-mira tagħha għat-tnaqqis tal-emissjonijiet, skont il-Ftehim ta' Pariġi, u wiegħdet li tnaqqas l-emissjonijiet tas-CO2 b'40% sal-2030 , meta mqabbla mal-livelli tal-1990.
F'Ġunju 2021, il-Parlament adotta l-liġi tal-UE dwar il-klima , biex l-impenn politiku tan-newtralità klimatika sal-2050, skont il-Patt Ekoloġiku, isir obbligu vinkolanti.
L-UE hija mistennija tippromwovi l-liġi dwar il-klima bħala kisba ambizzjuża matul il-COP26.
Għaliex huma importanti l-konferenzi tan-Nazzjonijiet Uniti dwar it-tibdil fil-klima?
Il-pajjiżi li ffirmaw il-Ftehim ta' Pariġi jinġabru kull sena f'konferenza tan-Nazzjonijiet Uniti dwar it-tibdil fil-klima, magħrufa bħala COP (qasira għall-Konferenza tal-Partijiet), biex ikejlu l-progress u jiddiskutu l-passi li jmiss fil-ġlieda kontra t-tibdil fil-klima.
Dawn il-laqgħat ilaqqgħu flimkien il-gvernijiet, is-settur privat, is-soċjetà ċivili u l-industrija.
Kull ħames snin jiġu riveduti l-azzjonijiet tal-pajjiżi.
Abbażi ta' dan ir-rieżami, il-pajjiżi għandhom ikomplu jsaħħu l-ambizzjoni tal-pjanijiet ta' azzjoni klimatika tagħhom.
taċ-ċittadini tal-UE jaħsbu li t-tibdil fil-klima huwa problema serja ħafna, skont stħarriġ tal-Ewrobarometru ta' Lulju 2023.
F' riżoluzzjoni approvata fl-21 ta' Novembru 2023, il-Parlament Ewropew esprima tħassib li t-tieqa biex nibqgħu taħt l-1.5 °C qed tagħlaq b'rata allarmanti u li t-tkomplija tal-politiki attwali tirriżulta f'żieda ta' 2.8 °C fit-temperaturi globali sal-aħħar tas-seklu.
Il-Membri tal-PE appellaw għal tmiem is-sussidji diretti u indiretti kollha għall-fjuwils fossili malajr kemm jista' jkun u sa mhux aktar tard mill-2025.
Huma jridu wkoll li l-pajjiżi kollha jsaħħu l-impenji klimatiċi tagħhom u jikkontribwixxu s-sehem ġust tagħhom biex iżidu l-finanzjament internazzjonali għall-klima.
Mad-daqqa t'għajn: Il-konferenza COP26 dwar it-tibdil fil-klima fi Glasgow (EN)
Mad-daqqa t'għajn: L-adozzjoni tal-liġi dwar il-klima (EN)
Ara l-intervista Facebook Live ma' Pascal Canfin, il-President tal-Kumitat għall-Ambjent (EN)
Negozjati internazzjonali dwar il-klima: il-kwistjonijiet involuti (EN)
Il-Parlament għandu rwol ċentrali fit-tfassil tal-liġijiet tal-UE, iżda l-votazzjoni matul is-sessjonijiet plenarji hija biss parti mill-istampa.
Qabel dawk il-voti kbar , il-Membri tal-PE jaħdmu biex itejbu l-proposti abbozzati mill-Kummissjoni tal-UE.
Ara l-filmat qasir tagħna li jispjega l-passi ewlenin fil-proċess tat-tfassil tal-liġijiet.
Is-sħubija fl-UE tfisser li tagħmel parti minn waħda mill-akbar blokok ekonomiċi fid-dinja u l-akbar suq uniku tagħha.
Is-sħubija ġġib opportunitajiet għat-tkabbir u għażla akbar għall-konsumaturi.
L-UE tindirizza l-inugwaljanzi bejn ir-reġjuni tagħha, tappoġġja l-agrikoltura, in-negozji ż-żgħar u l-innovazzjoni u qiegħda taħdem biex tibni ekonomiji moderni u aktar ekoloġiċi .
Bħala attur globali b'saħħtu, tiżgura aċċess aħjar għas-swieq dinjija u prezzijiet aktar ġusti.
Hekk kif wasalna biex nagħlqu s-sena 2023, nixtiqulek Milied hieni u sena ġdida mimlija b'suċċess.
Nixtiqulkom Milied hieni mimli mħabba u għaqda Il-Parlament Ewropew xammar kmiemu u ħadem is-sena kollha biex jagħti r-riżultati dwar kwistjonijiet ewlenin għall-Ewropej.
Il-Membri tal-PE adottaw ħafna miżuri biex jiżgura tnaqqis fl-emissjonijiet ta' gassijiet b'effett ta' serra fl-UE u biex jappoġġja l-familji waqt it-tranżizzjoni ekoloġika.
In-negozjaturi tal-Parlament laħqu ftehim proviżorju mal-Kunsill dwar liġi li se toħloq l-ewwel sett ta' regoli komprensivi fid-dinja dwar l-intelliġenza artifiċjali u tipproteġi lill-utenti filwaqt li tappoġġja l-iżvilupp tal-industrija.
Il-Membri tal-PE qed jaħdmu wkoll biex inaqqsu d-dipendenza tal-Ewropa fuq l-importazzjoni f'setturi strateġiċi.
L-Att Ewropew dwar iċ-Ċipep, adottat f'Lulju , għandu l-għan li jagħti spinta lill-produzzjoni tas-semikondutturi fl-UE li huma essenzjali għall-bini ta' kwalunkwe tip ta' prodott elettroniku.
Uża l-vot tiegħek għall-elezzjonijiet Ewropej
Is-sena d-dieħla timmarka tmiem il-leġiżlatura preżenti u l-bidu ta' waħda ġdida.
L-elezzjonijiet Ewrope j se jsiru bejn is-6 u d-9 ta' Ġunju.
Tinsiex tuża l-vot tiegħek biex tgħin tiggwida d-direzzjoni li fiha miexja l-UE.
Aqsam din il-paġna ma' ħaddieħor: Facebook Twitter LinkedIn WhatsApp Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Minn esperjenza prattika tad-demokrazija parlamentari Ewropea għal-logħob tar-rwoli virtwali, l-offerta għaż-żgħażagħ tal-Parlament Ewropew għandha xi ħaġa għal kulħadd.
Tista' tesperjenza r-rwol tal-Membri tal-PE, issir taf kif jittieħdu d-deċiżjonijiet tal-UE u tippreżenta l-ideat tiegħek għall-futur tal-Ewropa.
Agħmel kuntatt ma' nies li jaħsbuha bħalek biex tiddefendi d-demokrazija u l-valuri tal-UE u tattira lin-nies sabiex jivvutaw fl-elezzjonijiet.
Tgħallem aktar mill-filmat tagħna.
Il-Kummissjoni hija l-fergħa eżekuttiva tal-Unjoni Ewropea u l-Parlament jaqdi rwol importanti fl-approvazzjoni tal-kompożizzjoni tagħha.
Il-Kummissjoni, li tikkonsisti f'27 Kummissarju - wieħed minn kull stat membru tal-UE - tipproponi l-leġiżlazzjoni, li mbagħad tintbagħat lill-Parlament u lill-pajjiżi tal-UE biex tiġi skrutinizzata, emendata, innegozjata u approvata .
Imma l-Kummissjoni u l-President tagħha kif jiġu magħżula eżattament, u x'inhu l-irwol tal-Parlament?
Tgħallem aktar mill-filmat qasir tagħna!
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Numru tat-telefown: (+33) 3 881 74 005 (STR)
Numru tat-telefown: (+32) 2 28 40172 (BXL)
Numru tal-mobile: (+32) 477 99 11 57
F'dawn l-aħħar xhur ġie adottat sett ta' riformi b'firxa wiesgħa li għandhom l-għan li jsaħħu l-integrità, l-indipendenza u r-responsabbiltà, waqt li jħarsu l-mandat liberu tal-Membri.
Kamra tal-plenarja tal-PE Dawn il-miżuri għandhom l-għan li jsaħħu l-integrità u jagħlqu l-lakuni biex jipproteġu lill-Istituzzjoni u lill-Membri tagħha minn tentattivi ta' interferenza fil-ħidma tal-Parlament.
Il-President tal-Parlament Ewropew Roberta Metsola qalet: "Ir-riformi li daħħalna fis-seħħ f'dawn l-aħħar xhur jagħtu spinta lill-integrità tas-sistemi tal-Parlament, jagħmlu t-teħid tad-deċiżjonijiet aktar trasparenti u jsaħħu l-Parlament kollu kemm hu.
Irridu nikkonsolidaw il-fiduċja maċ-ċittadini Ewropej u naffermaw mill-ġdid lill-Parlament Ewropew bħala istituzzjoni miftuħa.
Is-sena d-dieħla se nerġgħu lura b'Parlament aktar modern u aktar effiċjenti."
L-għeluq tal-lakuni
Il-miżuri jwieġbu għar-riżoluzzjonijiet tal-plenarja minn Diċembru 2022 u Frar 2023 li jappellaw għal żieda fit-trasparenza u l-obbligu ta' rendikont kif ukoll kultura ta' sigurtà aktar b'saħħitha fir-rigward tat-tentattivi ta' indħil barrani.
Il-Bureau tal-Parlament, li jieħu deċiżjonijiet dwar kwistjonijiet amministrattivi, organizzattivi u tal-persunal, approva regoli riveduti dwar l-ex membri ( politika ġdida dwar ir-'revolving door' ), regoli ġodda dwar l-aċċess għall-Parlament, u obbligi ta' trasparenza dwar il-parteċipazzjoni tar-rappreżentanti ta' interess f' avvenimenti li jsiru fil-bini tal-Parlament .
Il-Bureau adotta wkoll regoli interni ġodda dwar l-iżvelar ta' informazzjoni protetta biex tiġi żgurata l-konsistenza mad-direttiva Ewropea dwar il-protezzjoni tal-informaturi.
Il-Parlament saħħaħ ukoll il-kooperazzjoni tiegħu mal-awtoritajiet ġudizzjarji u tal-infurzar tal-liġi nazzjonali billi aġixxa malajr fuq talbiet mill-awtoritajiet nazzjonali, fost l-oħrajn għat-tneħħija tal-immunità parlamentari.
B'mod separat, il-mexxejja tal-gruppi ċċaraw ir-regoli dwar id-dibattiti ta' urġenza dwar id-drittijiet tal-bniedem fil-plenarja biex jipproteġu l-proċedura minn interferenza bla bżonn.
Il-mexxejja tal-gruppi fil-Konferenza tal-Presidenti approvaw ukoll linji gwida biex jappoġġaw lill-MPE u lill-persunal fir-relazzjonijiet tagħhom ma' rappreżentanti minn pajjiżi mhux tal-UE (diplomatiċi u rappreżentanti tal-istat).
Il-Parlament finalment ra t-talba tiegħu għal korp tal-etika tal-UE ambizzjuż u indipendenti mwieġeb hekk kif il-Kummissjoni Ewropea ppreżentat proposta għal ftehim interistituzzjonali.
B'mod parallel, il-bidliet fir-regoli ta' proċedura tal-Parlament ġew adottati mill-Parlament f'Settembru 2023.
Dawn jinkludu: projbizzjoni msaħħa fuq l-attivitajiet kollha tal-Membri tal-PE li jikkostitwixxu lobbying, aktar trasparenza dwar l-kontributi minn atturi esterni, penali aktar ħorox għall-ksur tal-Kodiċi ta' Kondotta, kamp ta' applikazzjoni usa' tad-dikjarazzjonijiet obbligatorji tal-Membri tal-PE dwar laqgħat ma' partijiet terzi, regoli aktar ċari li jgħinu biex jiġu evitati l-kunflitti ta' interess, aktar dettalji fid-dikjarazzjonijiet ta' interessi privati mill-membri, u dikjarazzjonijiet obbligatorji tal-assi fil-bidu u fit-tmiem ta' kull mandat.
Barra minn hekk, hemm regoli aktar b'saħħithom dwar kif il-Membri tal-PE jaċċettaw rigali u jiddikjaraw l-ispejjeż tal-ivvjaġġar u tas-sussistenza għal partijiet terzi kif ukoll projbizzjoni fuq l-involviment ma' ex Membri tal-PE fis-sitt xhur wara li jitilqu mill-Parlament.
Ir-rwol tal-Kumitat Konsultattiv dwar il-Kodiċi ta' Kondotta ssaħħaħ ukoll u l-kompożizzjoni tiegħu kibret.
F’Novembru, il-Bureau adotta r-regoli interni aġġornati dwar l-informaturi.
Ir-regoli jiċċaraw il-possibbiltajiet għal kwalunkwe persuna li taħdem fil-Parlament biex tirrapporta irregolaritajiet serji (inkluż b’mod anonimu).
Ir-regoli jindikaw x’għandhom jagħmlu l-informaturi potenzjali, x’jistgħu jistennew li jseħħ wara li jagħmlu n-notifika, u x’informazzjoni għandhom jistennew li jirċievu.
Barra minn hekk, it-taħriġ dwar l-iżvelar ta’ informazzjoni protetta sar obbligatorju għall-persunal maniġerjali tas-servizzi tal-Parlament Ewropew.
Se jiġi propost ukoll taħriġ obbligatorju dwar l-iżvelar ta’ informazzjoni protetta għall-assistenti akkreditati.
Rakkomandazzjonijiet ulterjuri
Miżuri oħra fuq terminu medju u twil ġew proposti mill- kumitat speċjali dwar l-indħil barrani fil-proċessi demokratiċi kollha fl-Unjoni Ewropea, inkluża d-diżinformazzjoni , li ġew diskussi u vvotati fil-plenarja ta’ Lulju 2023 .
Is-sit web tal-Parlament issa jipprovdi informazzjoni ċentralizzata u faċilment aċċessibbli relatata mal-integrità tal-ħidma parlamentari parlamentari taħt tab ġdida dwar it-Trasparenza u l-Etika .
Avvanzi fil-politiki kontra l-fastidju
Il-President Metsola tat mandat lill- kwesturi biex jaħdmu fuq proposti biex isaħħu l-politiki tal-Parlament kontra l-fastidju.
Fl-10 ta’ Lulju, il-Bureau ddeċieda li jistabbilixxi servizz ta’ medjazzjoni u ta l-appoġġ politiku tiegħu għall-introduzzjoni ta’ taħriġ obbligatorju għall-membri tal-PE.
Il-Bureau qabel ukoll li jtejjeb il-proċedura eżistenti tal-Kumitat Konsultattiv li jittratta l-ilmenti ta’ fastidju li jikkonċernaw lill-membri.
Il-Bureau fl-20 ta’ Novembru 2023 iffinalizza l-istabbiliment tal-medjatur u s-servizz tiegħu u qabel dwar ir-rapporti ta’ implimentazzjoni li għandhom jiġu ppreżentati darbtejn għal kull mandat.
Is-sensibilizzazzjoni u t-taħriġ
Biex jakkumpanja l-bidliet kollha u jiżgura l-implimentazzjoni xierqa tagħhom, il-Parlament jorganizza kampanji regolari ta’ sensibilizzazzjoni dwar l-obbligi għall-Membri tal-PE u l-persunal.
Dan joffri taħriġ iddedikat lill-persunal u lill-Membri biex jiżgura li kulħadd ikollu fehim ċar tar- rekwiżiti ta’ etika u trasparenza li huma fis-seħħ biex jissalvagwardjaw l-integrità tal-ħidma parlamentari.
Modernizzazzjoni tal-modi ta’ ħidma tal-Parlament
Barra minn hekk, f’Jannar 2023 tnediet riforma usa’ tal-mod ta’ ħidma tal-Parlament mill-Konferenza tal-Presidenti li tkopri d-dimensjonijiet leġiżlattivi, baġitarji, ta’ skrutinju, plenarji u esterni tal-ħidma tal-Parlament.
L-implimentazzjoni ta' riformi ta' trasparenza [EN] (PDF - 505 Kb)
Il-Membri tal-PE ħatru president, viċi presidenti u kwesturi ġodda tal-Parlament f'Jannar 2022.
Min huma? : Il-Bureau Roberta METSOLA ( Il-President tal-Parlament Ewropew ) Aċċess għall-karta tal-MPE ( Roberta METSOLA )
Il-President tiġi eletta b'mandat ta' sentejn u nofs li jista' jiġġedded
L-14-il Viċi-President
Jippresiedu d-dibattiti meta l-President ma jkunx fil-Kamra.
Il-President jista' wkoll jiddelega dmirijiet lilhom.
Othmar KARAS ( L-ewwel Viċi President )
Aċċess għall-karta tal-MPE ( Othmar KARAS )
Aċċess għall-karta tal-MPE ( Pina PICIERNO )
Aċċess għall-karta tal-MPE ( Pedro SILVA PEREIRA )
Ewa KOPACZ
Aċċess għall-karta tal-MPE ( Ewa KOPACZ )
Aċċess għall-karta tal-MPE ( Marc ANGEL )
Aċċess għall-karta tal-MPE ( Evelyn REGNER )
Aċċess għall-karta tal-MPE ( Rainer WIELAND )
Aċċess għall-karta tal-MPE ( Katarina BARLEY )
Aċċess għall-karta tal-MPE ( Dita CHARANZOVÁ )
Aċċess għall-karta tal-MPE ( Martin HOJSÍK )
Aċċess għall-karta tal-MPE ( Nicola BEER )
Aċċess għall-karta tal-MPE ( Roberts ZĪLE )
Aċċess għall-karta tal-MPE ( Dimitrios PAPADIMOULIS )
Aċċess għall-karta tal-MPE ( Heidi HAUTALA )
Il-5 Kwesturi [ 1 ]
Taħt l-ordnijiet tal-Bureau; huma responsabbli għal kwistjonijiet amministrattivi u finanzjarji li jikkonċernaw il-Membri.
Aċċess għall-karta tal-MPE ( Anne SANDER )
Aċċess għall-karta tal-MPE ( Isabel WISELER-LIMA )
Aċċess għall-karta tal-MPE ( Victor NEGRESCU )
Aċċess għall-karta tal-MPE ( Fabienne KELLER )
Aċċess għall-karta tal-MPE ( Marcel KOLAJA )
[ 1 ] Skont l-Artikolu 24 tar-Regoli ta' Proċedura tal-Parlament Ewropew, il-Kwesturi huma membri tal-Bureau f'kapaċità konsultattiva.
Aqsam din l-infografika ma' ħaddieħor
Sors: Parlament Ewropew ( Novembru 2023 )
Filwaqt li l-president jissorvelja l-ħidma kollha tal-Parlament u jirrappreżentah fil-kwistjonijiet legali u fir-relazzjonijiet esterni kollha, huwa jista' jiddelega xi dmirijiet lill-viċi presidenti.
Il-viċi presidenti jistgħu wkoll jissostitwuh meta jkun qed jippresiedi s-sessjonijiet plenarji.
Il-kwesturi jittrattaw kwistjonijiet finanzjarji u amministrattivi li jikkonċernaw lill-Membri tal-PE.
Biex issir taf aktar dwar ir-responsabbiltajiet tal-membri tal-Bureau, ikklikkja fuq isimhom jew ir-ritratt tagħhom.
Dawn il-karigi kollha huma biss għal sentejn u nofs u għalhekk il-Membri tal-PE jivvutaw għall-president, il-viċi presidenti u l-kwesturi fil-bidu ta' kull leġiżlatura parlamentari u għal darb'oħra f'nofs il-leġiżlatura.
F'Jannar 2023, il-Membri PE vvutaw biex jeleġġu lil Marc Angel (S&D, LU) bħala viċi-president tal-Parlament.
Angel ħa post Eva Kaili (NA, EL) li t-terminu tagħha bħala viċi-president intemm f'Diċembru 2022.
Martin Hojsík (Renew Europe, is-Slovakkja) ġie elett Viċi President u Isabel Wiseler-Lima (PPE, il-Lussemburgu) ġiet eletta kwestur f'Ottubru 2023.
Hojsík ħa post Michal Šimečka (Renew Europe, is-Slovakkja) u Wiseler-Lima ħadet post Cristophe Hansen (PPE, il-Lussemburgu), fir-rwoli rispettivi tagħhom, wara t-tluq ta' Šimečka u Hansen mill-Parlament Ewropew wara l-elezzjonijiet nazzjonali.
Victor Negrescu (S&D, ir-Rumanija) ġie elett kwestur f'Novembru 2023, u ssostitwixxa lil Monika Beňová (mhux affiljata, is-Slovakkja).
Aqsam din il-paġna ma' ħaddieħor: Facebook Twitter LinkedIn WhatsApp Ara l-progress leġiżlattiv: pjan ta' azzjoni ġdid għall-ekonomija ċirkolari [EN] Pjan ta' azzjoni ġdid għall-ekonomija ċirkolari [EN] Infografika: ekonomija ċirkolari [EN[ Factsheet: l-effiċjenza tar-riżorsi u skart [EN]
L-MPE jilqgħu proposti ġodda għall-ekonomija ċirkolari iżda jiddispjaċihom għal miri idgħjef tal-iskart
Xiri online, ikel take away, kafè għat-triq … l-iskart mill-imballaġġ qed jikber.
Skopri kemm qed jinħoloq skart u kif l-UE trid treġġa' lura t-tendenza.
L-imballaġġ jeżisti f'forom differenti (fliexken, kontenituri, laned, kaxxi, boroż).
Huwa magħmul minn materjali differenti (karta, kartun, plastik, ħġieġ, injam, metall) u jintuża fl-istadji kollha tal-produzzjoni, minn materja prima għal oġġetti pproċessati.
Il-manifatturi, it-trasportaturi, is-supermarkets, ir-ristoranti, id-djar — kollha jeħtieġu u jużaw l-imballaġġ biex jipproteġu u jittrasportaw l-oġġetti.
X'inhu l-imballaġġ?
prodotti użati biex ikun fihom, jipproteġu, jimmaniġġaw, jikkonsenjaw jew jippreżentaw l-oġġetti.
Kemm niġġeneraw iskart mill-imballaġġ?
Dan l-imballaġġ kollu għandu ispiża ambjentali.
Bħala medja, kull resident tal-UE iġġenera 189 kg ta' skart mill-imballaġġ fl-2021.
Fuq għaxar snin, l-ammont żdied b'aktar minn 20 %.
L-ammont ivarja minn pajjiż għal ieħor, minn ammont baxx ta' 74 kg għal kull persuna fil-Kroazja, għal 246 kg għal kull persuna fl-Irlanda.
Fl-2021, l-UE ġġenerat total ta' 84.3 miljun tunnellata ta' skart mill-imballaġġ, 4.8 miljun tunnellata aktar minn sena qabel.
Il-biċċa l-kbira ta' dan kien il-karta u l-kartun (40.3 %), segwiti mill-plastik (19 %), il-ħġieġ (18.5 %), l-injam (17.1 %) u l-metall (4.9 %).
skart mill-imballaġ ir-ras f'Malta fl-2021
Madwar 64 % tal-iskart mill-imballaġġ ġie riċiklat fl-2021 u madwar 80 % ġie rkuprat, li jfisser li l-iskart ġie ttrattat b'xi mod jew ieħor sabiex ikun jista' jaqdi skop utli fil-futur (dan jinkludi wkoll ir-riċiklaġġ).
Aqra aktar dwar fatti ewlenin dwar kif jiġi ġestit l-iskart fl-UE
Ir-regoli tal-UE dwar l-imballaġġ u l-iskart mill-imballaġġ
Ir-regoli tal-UE dwar l-imballaġġ u l-iskart mill-imballaġġ ikopru kemm id-disinn tal-imballaġġ kif ukoll il-ġestjoni tal-iskart mill-imballaġġ.
L-għan tagħhom huwa li jarmonizzaw il-miżuri nazzjonali, jipprevjenu l-produzzjoni tal-iskart u jżidu l-użu mill-ġdid, ir-riċiklaġġ u l-irkupru.
Huma jistabbilixxu wkoll rekwiżiti minimi għall-imballaġġ fis-suq tal-UE.
Dawn ir-regoli jmorru lura għall-1994 u ġew modifikati fl-2018.
Wieħed mill-objettivi tal-UE huwa li toħloq ekonomija ċirkolari sal-2050.
F'Novembru 2023, il-Parlament adotta l-pożizzjoni tiegħu dwar il-proposta tal-Kummissjoni għal reviżjoni ġdida tar-regoli.
X'jixtieq il-Parlament?
Il-Membri jridu:
jipprojbixxu l-bejgħ ta' basktijiet tal-plastik ta' piż ħafif ħafna
li jiġu stabbiliti miri speċifiċi għat-tnaqqis tal-iskart għall-imballaġġ tal-plastik
jinkoraġġixxu l-għażliet ta' użu mill-ġdid u mili mill-ġdid billi jiġu stabbiliti kriterji speċifiċi għall-imballaġġ li jista' jerġa' jintuża u tiġi provduta l-possibbiltà għall-konsumaturi li jġibu l-kontenitur tagħhom stess għat-tneħħija tal-ikel u x-xorb
jipprojbixxu sustanzi niġġiesa persistenti (magħrufa wkoll bħala " sustanzi kimiċi għal dejjem ") użati għal imballaġġ tal-ikel reżistenti għan-nar jew reżistenti għall-ilma li jista' jaffettwa saħħitna
Il-Parlament issa huwa lest biex jibda negozjati mal-Kunsill dwar it-test leġiżlattiv.
Aqra aktar dwar l-indirizzar tal-iskart fl-UE:
Plastik fl-oċean: il-fatti, l-effetti u r-regoli l-ġodda tal-UE
L-impatt tal-produzzjoni tat-tessuti u l-iskart fuq l-ambjent (infografika)
L-iskart-e fl-UE: fatti u ċifri (infografika)
Briefing tal-EPRS: Reviżjoni tad-Direttiva dwar l-Imballaġġ u l-Iskart mill-Imballaġġ (Marzu 2023) [EN]
Ara l-progress liġiżlattiv [EN]
Eurostat: Statistika dwar l-iskart mill-imballaġġ [EN]
Fl-4 ta' Frar 2023, il-Kunsill adotta d-Deċiżjoni tal-Kunsill (PESK) 2023/252 1 .
Il-Kunsill introduċa żewġ limiti fuq il-prezzijiet għal prodotti tal-petroleum li jaqgħu taħt il-kodiċi NM 2710, li huma l-prezz għal kull barmil li jkun ekwivalenti jew anqas minn dak il-prezz li prodotti tal-petroleum mir-Russja huma eżentati mill-projbizzjoni li jiġi pprovdut trasport marittimu ta' tali prodotti lil pajjiżi terzi u l-projbizzjoni li tingħata assistenza teknika, servizzi ta' senserija jew finanzjament jew assistenza finanzjarja, b'rabta mat-trasport marittimu ta' tali prodotti lejn pajjiżi terzi.
B'mod partikolari, il-Kunsill introduċa limitu massimu ta' $45 kull barmil, għal prodotti tal-petroleum innegozjati bi skont għaż-żejt mhux maħdum, u limitu massimu ieħor ta' $100 kull barmil, għal prodotti tal-petroleum innegozjati bi primjum għaż-żejt mhux maħdum.
Barra minn hekk, il-Kunsill ser jirrevedi l-mekkaniżmu tal-limitu massimu tal-prezzijiet kemm għaż-żejt mhux maħdum kif ukoll għall-prodotti tal-petroleum minn nofs Marzu u mbagħad kull xahrejn.
Il-Kunsill introduċa wkoll ċerti emendi tekniċi.
Għaldaqstant, id-Deċiżjoni 2014/145/PESK hija emendata skont dan.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna u l-Bożnija-Ħerzegovina 2 u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
L-Unjoni Ewropea tinnota u tilqa' dan l-impenn.
1 Ippubblikata fl-04.02.2023 f'Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Illum il-Kunsill adotta deċiżjoni ta' implimentazzjoni emendatorja dwar il-pjan għall-irkupru u r-reżiljenza tal- Ġermanja .
L-aġġornament tal-pjan tal-Ġermanja huwa ta' natura teknika.
Dan jikkonċerna żewġ miżuri fil-pjan tal-Ġermanja, waħda relatata mad-diġitalizzazzjoni tal-ferroviji, u l-oħra mar-riċerka u l-iżvilupp tal-vaċċini kontra s-SARS-CoV-2: Fir-rigward tad- diġitalizzazzjoni tal-ferroviji , kellha tiġi posposta d-data tat-tlestija ta' wieħed mis-seba' proġetti Ġermaniżi minħabba dewmien eċċezzjonali fil-kostruzzjoni.
Fir-rigward tar- R&Ż għall-vaċċini , minħabba diversi fatturi ta' inċertezza inerenti fir-riċerka u l-iżvilupp, wieħed mill-programmi Ġermaniżi kellu jemenda l-miri preċiżi tiegħu.
Il- modifika limitata ħafna mressqa mill-Ġermanja ma taffettwax ir-rilevanza, l-effettività, l-effiċjenza u l-koerenza tal-pjan għall-irkupru u r-reżiljenza Ġermaniż.
Matul l-2023, huwa mistenni li bil-mod il-mod kull wieħed mis-27 stat membru jitlob deċiżjonijiet ta' implimentazzjoni dwar aġġornamenti tal-pjanijiet nazzjonali għall-irkupru u r-reżiljenza tiegħu mill-inqas darba, sabiex jaċċessa l-għotjiet il-ġodda ta' REPowerEU, jew biex jitlob self disponibbli, jew biex iqis l-allokazzjoni aġġornata tal-RRF.
Sfond Il-Faċilità għall-Irkupru u r-Reżiljenza hija l-programm tal-UE ta' appoġġ finanzjarju fuq skala kbira b'reazzjoni għall-isfidi li l-pandemija ħolqot għall-ekonomija Ewropea.
Is-€724 biljun (fi prezzijiet attwali) tal-faċilità jintużaw biex jappoġġaw ir-riformi u l-investimenti deskritti fil-pjanijiet għall-irkupru u r-reżiljenza tal-istati membri.
Il-Ġermanja kienet fost l-ewwel stati membri li l-pjan nazzjonali tagħhom għall-irkupru u r-reżiljenza ġie approvat (fit-13 ta' Lulju 2021).
Il-kontribuzzjoni finanzjarja massima tal-Faċilità għall-Irkupru u r-Reżiljenza għall-appoġġ finanzjarju mhux ripagabbli ta' kull stat membru ġiet aġġornata fit-30 ta' Ġunju 2022.
Fid-9 ta' Diċembru 2022, il-Ġermanja ppreżentat pjan nazzjonali aġġornat lill-Kummissjoni, sabiex jitqiesu l-bidliet f'żewġ miżuri li huma kkawżati minn ċirkostanzi oġġettivi.
Deċiżjoni ta' implimentazzjoni tal-Kunsill li temenda l-pjan għall-irkupru u r-reżiljenza għal-Ġermanja
Il-Kunsill japprova l-ewwel żborżi ta' rkupru (stqarrija għall-istampa, 13 ta' Lulju 2021)
Pjan ta' rkupru għall-Ewropa (informazzjoni ġenerali)
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Ġenerali, 20 ta' Frar 2023 Il-Kunsill Affarijiet Barranin ser ikollu skambju ta' fehmiet dwar l-aggressjoni tar-Russja kontra l-Ukrajna, l-Afganistan, u diplomazija marbuta mal-klima u l-enerġija, u ser jiġi infurmat dwar il-ġrajjiet kurrenti.
Aqra iktar
Kunsill Affarijiet Ġenerali, 21 ta' Frar 2023 Il-Kunsill ser jibda t-tħejjijiet għal-laqgħa tal-Kunsill Ewropew tat-23 u l-24 ta' Marzu 2023.
Aqra iktar
Kunsill Kompetittività (Suq intern u industrija), 2 ta' Marzu 2023 Il-Kunsill mistenni jadotta approċċi ġenerali dwar żewġ punti leġiżlattivi: kuntratti ta' servizzi finanzjarji konklużi mill-bogħod; u servizzi ta' kiri għal żmien qasir.
Il-ministri ser jaqsmu wkoll il-fehmiet dwar il-kompetittività u l-produttività fit-tul tas-suq intern, 30 snin wara l-ħolqien tiegħu.
Matul l-ikla ta' nofsinhar, ser ikun hemm diskussjoni dwar il-pjan industrijali tal-patt ekoloġiku u l-att dwar l-emissjonijiet żero netti, bil-parteċipazzjoni tal-Viċi President Eżekuttiv Vestager u l-Kummissarju Breton.
Aqra iktar
Laqgħa informali tal-ministri għat-telekomunikazzjoni, it-trasport u l-enerġija, 27 - 28 ta' Frar 2023
Kalendarju indikattiv tal-laqgħat taħt il-presidenza Żvediża (1 ta' Jannar - 30 ta' Ġunju 2023)
Sit web tal-presidenza Żvediża
L-2023 huwa l-75 anniversarju tad-Dikjarazzjoni Universali tad-Drittijiet tal-Bniedem.
L-UE tafferma mill-ġdid l-impenn inekwivoku tagħha għar-rispett, il-protezzjoni u t-twettiq tad-drittijiet tal-bniedem kollha u għad-difiża tal-universalità tagħhom.
L-UE żżomm magħquda bħala sostenitur ferventi tas-sistema tad-drittijiet tal-bniedem tan-Nazzjonijiet Uniti, u ser tkompli tirrispetta, tiddefendi u tippromwovi b'mod attiv id-drittijiet tal-bniedem kollha bħala prijorità tal-azzjoni esterna tagħha.
L-UE taħdem favur NU b'saħħitha u effiċjenti, li kapaċi tirrispondi għall-isfidi tas-seklu 21, tappoġġa r-rapport tas-Segretarju Ġenerali tan-NU "L-Aġenda Komuni Tagħna" u tappella għall-finanzjament adegwat tas-sistema tad-Drittijiet tal-Bniedem tan-NU.
Fl-ispirtu tad-Dikjarazzjoni ta' Vjenna u tal-Programm ta' Azzjoni adottat 30 sena ilu, l-UE ttenni li d-drittijiet tal-bniedem huma universali, indiviżibbli, interdipendenti u interrelatati, jekk hux fl-ambitu ċivili, kulturali, ekonomiku, politiku jew dak soċjali.
L-UE tkompli tappella għar-ratifika u l-implimentazzjoni ġenerali tal-Patt Internazzjonali dwar id-Drittijiet Ċivili u Politiċi u l-Patt Internazzjonali dwar id-Drittijiet Ekonomiċi, Soċjali u Kulturali u konvenzjonijiet oħra dwar id-Drittijiet tal-Bniedem.
L-UE tilqa' bil-ferħ il-ħatra ta' Kummissarju Għoli ġdid tan-NU għad-Drittijiet tal-Bniedem, tappoġġa bis-sħiħ il-mandat tiegħu, u tappella lill-istati kollha biex jirrispettaw l-indipendenza tiegħu u jikkooperaw bis-sħiħ mal-Kummissarju Għoli u mal-Uffiċċju tiegħu filwaqt li jiżguraw finanzjament adegwat.
L-UE tissottolinja l-importanza tal-ħidma magħmula fuq il-post mill-Uffiċċju tal-Kummissarju Għoli biex jgħin lill-istati jsaħħu l-qafas nazzjonali tagħhom tad-drittijiet tal-bniedem.
L-UE tappella lill-istati kollha biex jinvolvu ruħhom bis-sħiħ fis-sistema tad-drittijiet tal-bniedem, inkluż il-Kunsill tad-Drittijiet tal-Bniedem u l-Proċeduri Speċjali u d-detenturi ta' mandati oħra, kemm tematiċi kif ukoll speċifiċi għall-pajjiż, il-korpi previsti bi Trattat u l-Eżami Perjodiku Universali.
L-UE ser tkompli tikkoopera mar-reġjuni kollha tad-dinja, taġixxi fi spirtu sinċier biex ittejjeb is-sitwazzjoni tad-drittijiet tal-bniedem, tipprevjeni u twaqqaf il-ksur u l-abbużi tad-drittijiet tal-bniedem, u titlob lil dawk responsabbli jagħtu kont ta' għemilhom.
L-UE tikkommetti ruħha li taħdem mal-membri tan-NU biex tissottolinja li r-rispett għad-drittijiet tal-bniedem huwa element essenzjali ta' soċjetajiet reżiljenti, inklużivi u demokratiċi.
B'dan il-mod, l-UE għandha l-għan li l-fora tan-NU dwar id-drittijiet tal-bniedem isegwu aġenda tematika komprensiva u jkomplu jindirizzaw il-ksur u l-abbużi l-aktar serji tad-drittijiet tal-bniedem, kull fejn u minn kull min jitwettqu.
L-UE ser tuża l-istrumenti kollha għad-dispożizzjoni tagħha, inkluż ir-Reġim Globali ta' Sanzjonijiet tal-UE b'rabta mad-Drittijiet tal-Bniedem biex iġġib bidla u ttejjeb is-sitwazzjoni tad-drittijiet tal-bniedem madwar id-dinja.
L-UE ser tkun qed tistieden ripetutament lill-istati kollha madwar id-dinja biex jiżguraw il-funzjonament tajjeb tal-istituzzjonijiet demokratiċi, ir-rispett għall-istat tad-dritt u l-prinċipji ta' governanza tajba, l-indipendenza tal-ġudikatura u l-ġlieda kontra l-impunità.
L-UE ser tibqa' impenjata biex tippromwovi l-aċċess għall-ġustizzja u rimedju effettiv għall-vittmi ta' ksur u abbużi tad-drittijiet tal-bniedem.
Biex tinkiseb l-akkontabbiltà, l-UE ser titlob, jew tappoġġa talbiet minn oħrajn, għal investigazzjonijiet indipendenti ta' ksur tad-dritt internazzjonali dwar id-drittijiet tal-bniedem u tad-dritt umanitarju internazzjonali, inkluż dawk li jistgħu jitqiesu bħala delitti internazzjonali.
L-UE ser tkompli tippromwovi l-universalità tal-Istatut ta' Ruma fil-25 anniversarju tiegħu u tkompli tipprovdi appoġġ politiku u finanzjarju lill-Qorti Kriminali Internazzjonali (QKI).
Ser tibqa' impenjata li tressaq lill-awturi tal-aktar delitti internazzjonali serji quddiem il-ġustizzja, f'konformità mad-dritt internazzjonali.
Din is-sena, bħas-snin ta' qabel, l-UE ser issemma' leħinha kontra l-ksur u l-abbużi tad-drittijiet tal-bniedem kull fejn iseħħu, u tqis it-Tielet Kumitat tal-Assemblea Ġenerali tan-NU u l-Kunsill tad-Drittijiet tal-Bniedem bħala l-fora xierqa biex jiġu indirizzati dawk is-sitwazzjonijiet.
L-UE ser tappoġġa inizjattivi rilevanti li għandhom ikunu fuq l-aġenda tal-Kunsill tad-Drittijiet tal-Bniedem jew tat-Tielet Kumitat.
L-UE ser tkompli taqdi rwol ewlieni f'inizjattivi rigward l-Afganistan, il-Belarussja, il-Burundi, ir-RDPK, l-Eritrea, il-Myanmar/Burma u l-Etjopja, u ser tkompli tinkoraġġixxi lil din tal-aħħar fl-isforzi tagħha għar-rikonċiljazzjoni, l-akkontabbiltà u l-ġustizzja tranżizzjonali.
Hija ser issegwi mill-qrib inizjattivi dwar il-Kambodja, ir-Repubblika Ċentru-Afrikana, ir-Repubblika Demokratika tal-Kongo, il-Georgia inkluż is-sitwazzjoni tad-drittijiet tal-bniedem fir-reġjuni separatisti Georgjani tal-Abkażja u l-Ossezja tan-Nofsinhar, l-Iran, il-Libja, il-Mali, in-Nikaragwa, it-territorju okkupat Palestinjan, is-Somalja, is-Sudan t'Isfel, is-Sri Lanka, is-Sudan, is-Sirja, il-Venezwela u inizjattivi oħra speċifiċi għall-pajjiż, kif adatt.
L-UE ser tinvolvi ruħha b'mod attiv fi djalogi interattivi ma' detenturi ta' mandati ta' proċeduri speċjali u f'dibattiti ġenerali biex tiġbed l-attenzjoni għal sitwazzjonijiet kritiċi tad-drittijiet tal-bniedem, inkluż fil-Federazzjoni Russa u ċ-Ċina.
B'mod partikolari, l-UE ser tkompli tikkundanna bl-ikbar qawwa possibbli l-gwerra ta' aggressjoni mhux provokata u mhux ġustifikata tar-Russja kontra l-Ukrajna u ssemma' leħinha kontra kull ksur tad-dritt internazzjonali dwar id-drittijiet tal-bniedem u tad-dritt umanitarju internazzjonali, inkluż il-vjolenza sesswali u abbażi tal-ġeneru, li tirriżulta mill-aggressjoni militari Russa.
L-UE tilqa' bi pjaċir u tinkoraġġixxi l-isforzi biex jiġi żgurat li tintrefa' r-responsabbiltà sħiħa għad-delitti tal-gwerra u d-delitti l-oħra l-aktar serji b'rabta mal-gwerra ta' aggressjoni tar-Russja kontra l-Ukrajna, inkluż modi biex jiġi żgurat li tintrefa' r-responsabbiltà għad-delitt ta' aggressjoni.
Hija tissottolinja l-appoġġ tagħha għall-investigazzjonijiet mill-Prosekutur tal-Qorti Kriminali Internazzjonali u t-tiġdid tal-mandat tal-Kummissjoni ta' Inkjesta dwar l-Ukrajna mill-Kunsill tad-Drittijiet tal-Bniedem.
L-UE ser tħeġġeġ lir-Russja biex tosserva bis-sħiħ l-obbligi tagħha skont id-dritt internazzjonali, twaqqaf l-aggressjoni tagħha minnufih u mingħajr kondizzjoni u tirrispetta bis-sħiħ is-sovranità, l-indipendenza u l-integrità territorjali tal-Ukrajna fil-fruntieri tagħha rikonoxxuti fil-livell internazzjonali.
L-UE ser tkompli wkoll tappella lill-awtoritajiet Belarussi biex jieqfu jiffaċilitaw il-gwerra ta' aggressjoni Russa.
L-UE ser tkompli ssegwi mill-qrib is-sitwazzjoni fit-territorji tal-Ukrajna annessi illegalment mill-Federazzjoni Russa, inkluż ir-Repubblika Awtonoma tal-Krimea u l-belt ta' Sevastopol, u ser tappoġġa inizjattivi rilevanti f'dan ir-rigward.
Il-kriżi tad-drittijiet tal-bniedem fl-Afganistan qed tmur għall-agħar, b'mod partikolari fir-rigward tan-nisa, il-bniet, il-persuni li jappartjenu għal minoranzi u gruppi etniċi u reliġjużi u l-persuni LGBTI, li sistematikament jiġu mċaħħda mid-drittijiet tal-bniedem tagħhom.
L-UE tikkundanna l-introduzzjoni mill-ġdid ta' pieni korporali u kapitali, kif ukoll iċ-ċaħda tad-dritt għall-edukazzjoni għan-nisa u l-bniet Afgani u l-limitazzjoni severa tal-parteċipazzjoni tagħhom fil-ħajja pubblika u soċjali, inkluż il-projbizzjoni li jaħdmu ma' NGOs.
L-UE ser tappoġġa l-mandat tar-Relatur Speċjali dwar is-sitwazzjoni tad-drittijiet tal-bniedem fl-Afganistan u ser tkompli tissottolinja r-responsabbiltà tat-Taliban fl-iżgurar tar-rispett għad-drittijiet tal-bniedem u l-libertajiet fundamentali.
L-UE ser tkompli tesprimi l-appoġġ tagħha għall-poplu kollu tal-Myanmar/Burma, inkluż ir-Rohingya u minoranzi oħra u titlob it-tmiem tal-atti kollha ta' vjolenza mir-reġim militari tal-Myanmar fil-pajjiż kollu u għall-ħelsien minnufih u mingħajr kondizzjoni ta' dawk kollha detenuti arbitrarjament, b'mod partikolari bħala konsegwenza tal-kolp ta' stat militari tal-2021 u għar-restawr tal-proċess demokratiku bl-involviment tal-partijiet ikkonċernati kollha.
F'dan ir-rigward, l-UE ser ittenni l-ħtieġa għall-akkontabbiltà għal kull ksur tad-drittijiet tal-bniedem fil-pajjiż u ser tkompli tappoġġa l-ħidma tal-Mekkaniżmu ta' Investigazzjoni Indipendenti għall-Myanmar, u tappella lill-pajjiżi kollha biex jikkooperaw mal-Mekkaniżmu.
L-UE ser tħeġġeġ lill-awtoritajiet Iranjani biex jirrispettaw id-drittijiet tal-bniedem, inkluż id-drittijiet tan-nisa u l-bniet, il-libertà ta' opinjoni u ta' espressjoni, il-libertà ta' reliġjon jew ta' twemmin, u d-dritt ta' assemblea paċifika.
Ser tħeġġeġ ukoll biex tieqaf ir-repressjoni tal-protesti, jinħelsu d-dimostranti mhux vjolenti kollha u jiġi pprovdut proċess dovut lid-detenuti kollha.
L-UE ser ittenni l-oppożizzjoni inekwivoka tagħha għall-piena tal-mewt, tikkundanna s-sentenzi tal-mewt mogħtija reċenti u mwettqa fil-kuntest tal-protesti li qed iseħħu fl-Iran, u tħeġġeġ lill-gvern Iranjan biex iwaqqaf kull eżekuzzjoni oħra u biex jikkoopera b'mod sħiħ mal-Missjoni Indipendenti ta' Ġbir ta' Informazzjoni stabbilita mill-Kunsill tad-Drittijiet tal-Bniedem.
L-UE ser tkompli ssegwi u tikkundanna r-repressjoni interna sistematika kontra s-soċjetà ċivili, id-difensuri tad-drittijiet tal-bniedem, l-ilħna kritiċi, il-media indipendenti, kif ukoll persuni li jappartjenu għal gruppi ta' minoranza, inkluż persuni li jagħmlu parti minn minoranzi nazzjonali, u gruppi stigmatizzati oħra fil-Federazzjoni Russa u l-Belarussja u ser tħeġġeġ lill-awtoritajiet tagħhom biex jirrispettaw id-drittijiet tal-bniedem u l-libertajiet fundamentali.
L-UE ser tkompli titlob lill-Belarussja għall-ħelsien u r-riabilitazzjoni minnufih u mingħajr kondizzjoni tal-priġunieri politiċi kollha.
L-UE ser tħeġġeġ lill-Belarussja tikkoopera bis-sħiħ mal-mekkaniżmi ta' monitoraġġ internazzjonali u reġjonali tad-drittijiet tal-bniedem.
L-UE ser tappella lill-Federazzjoni Russa biex tikkoopera bis-sħiħ mal-proċeduri speċjali kollha relatati mas-sitwazzjoni tad-drittijiet tal-bniedem fil-Federazzjoni Russa.
L-UE ser ittenni t-tħassib serju tagħha dwar is-sitwazzjoni tad-drittijiet tal-bniedem fiċ-Ċina, inkluż fir-Reġjun Awtonomu tat-Tibet, ir-Reġjun Awtonomu tal-Mongolja Interna, Hong Kong u r-Reġjun Awtonomu Uighur ta' Xinjiang, waqt li tirreferi għar-rakkomandazzjonijiet tar-rapport indipendenti tal-Kummissarju Għoli dwar is-sitwazzjoni tad-drittijiet tal-bniedem f'Xinjiang.
L-UE ser tagħti attenzjoni partikolari lit-tgawdija sħiħa tad-drittijiet tal-bniedem u l-eżerċizzju tal-libertajiet fundamentali, b'mod partikolari l-espressjoni, l-assoċjazzjoni u l-assemblea paċifika, il-libertà ta' reliġjon jew ta' twemmin, kif ukoll lill-protezzjoni tad-drittijiet tan-nisa u l-bniet, il-preservazzjoni tal-identità kulturali u t-tmiem tal-użu tax-xogħol furzat.
Barra minn hekk, ser tkompli ssegwi mill-qrib każijiet individwali ta' tħassib ta' difensuri tad-drittijiet tal-bniedem.
L-UE ser tħeġġeġ lill-Gvern Ċiniż u lill-awtoritajiet ta' Hong Kong biex jerġgħu jistabbilixxu r-rispett sħiħ għall-istat tad-dritt u d-drittijiet tal-bniedem.
L-UE ser titlob għat-tmiem tal-ksur tad-dritt umanitarju internazzjonali u l-ksur u l-abbużi tad-drittijiet tal-bniedem mill-partijiet kollha għall-konflitt fis-Sirja, b'mod partikolari mir-reġim u l-alleati tiegħu, u ttenni li soluzzjoni politika inklużiva bbażata fuq ir-Riżoluzzjoni 2254 tal-Kunsill tas-Sigurtà tan-NU hija l-unika triq lejn paċi sostenibbli.
L-UE tilqa' b'sodisfazzjon ir-rapport mis-Segretarju Ġenerali tan-NU li jirrakkomanda l-istabbiliment ta' korp internazzjonali ġdid dwar il-persuni nieqsa fis-Sirja u ser tqis b'mod pożittiv proposti għall-appoġġ ta' mekkaniżmu bħal dak.
Barra minn hekk, it-Turkija, bħala pajjiż kandidat tal-UE u membru għal bosta snin tal-Kunsill tal-Ewropa, hija mistennija taderixxi mal-impenji rispettivi tagħha.
Fil-kuntest tal-25 anniversarju tad-Dikjarazzjoni dwar id-Difensuri tad-Drittijiet tal-Bniedem (DDB), l-UE ser tirdoppja l-isforzi tagħha biex tappoġġa lid-DDB u tinvolvi ruħha mill-qrib fil-fora tan-NU mas-soċjetà ċivili u d-DDB fid-definizzjoni l-aktar wiesgħa tal-kunċett, inkluż l-organizzazzjonijiet immexxija min-nisa u dawk immexxija miż-żgħażagħ.
L-UE ser tkompli tiddefendi u tippromwovi l-parteċipazzjoni sħiħa u sinifikanti tas-soċjetà ċivili fl-istanzi kollha tal-fora tan-NU.
L-UE ser tikkundanna bil-qawwa kull forma ta' tpattija kontra d-DDB u l-organizzazzjonijiet tas-soċjetà ċivili li jikkooperaw, jippruvaw jikkooperaw jew ikkooperaw mas-sistema tan-NU.
L-UE ser tkompli tappoġġa l-ħidma tal-Assistent Segretarju Ġenerali għad-Drittijiet tal-Bniedem tan-NU f'dan ir-rigward.
L-UE ser tkun attur ewlieni fil-promozzjoni ta' ambjent sikur u abilitanti għas-soċjetà ċivili u d-DDB, inkluż dawk attivi fl-eżilju, u ser tkompli tikkundanna kull theddida jew attakk kontrihom.
Ser tagħti attenzjoni speċjali lit-theddid emerġenti kontra d-DDB bħas-sorveljanza online illegali, kif ukoll ir-repressjoni tranżnazzjonali.
L-UE ser tagħti attenzjoni partikolari lir-riskji speċifiċi ffaċċjati minn ċerti kategoriji ta' DDB li spiss iġarrbu diskriminazzjoni, vjolenza u fastidju, kemm online kif ukoll offline, b'mod partikolari DDB nisa, DDB relatati mal-ambjent, mal-art u mal-indiġeni, difensuri tad-drittijiet ta' persuni LGBTI, u dawk li jiddefendu d-drittijiet tax-xogħol.
L-UE ser topponi wkoll il-miżuri legali u amministrattivi li jċekknu l-ispazju ċiviku, pereżempju l-ostakli għar-reġistrazzjoni ta' NGOs, restrizzjonijiet fuq l-aċċess għar-riżorsi, regoli onerużi ta' skrutinju u rekwiżiti ta' rappurtar li jkunu ta' piż.
L-UE ser taħdem mill-qrib mal-Kummissarju Għoli tan-NU għad-Drittijiet tal-Bniedem u mal-Proċeduri Speċjali biex tiżgura li l-ilħna tas-soċjetà ċivili u tad-DDB jinstemgħu.
L-UE ser tkompli tippromwovi u tħares id-dritt għal-libertà tal-opinjoni u tal-espressjoni kemm online kif ukoll offline, kif ukoll il-libertà tal-media u tikkundanna l-fastidju, theddid u attakki kontra ġurnalisti, bloggers u ħaddiema oħra tal-media.
Ser issaħħaħ l-appoġġ għall-media pluralista u indipendenti u ser tfakkar fir-responsabbiltà tal-istati li jiżguraw li l-leġiżlazzjoni, il-politika u l-azzjonijiet nazzjonali tagħhom dwar l-informazzjoni jkunu konformi mal-obbligi tagħhom skont id-dritt internazzjonali dwar id-Drittijiet tal-Bniedem.
L-UE ser tkompli twissi dwar iż-żieda fil-kontroll tal-istat fuq l-ispazju online, tipproteġi l-proċessi demokratiċi u tiżgura approċċ ibbażat fuq id-drittijiet tal-bniedem u approċċ min-naħa tas-soċjetà kollha għall-ġlieda proattiva kontra l-manipulazzjoni tal-informazzjoni u d-diżinformazzjoni minn barranin.
L-UE ser issaħħaħ ukoll l-azzjoni tagħha favur ir-rispett tal-libertà akkademika.
L-UE ser tkompli tipproteġi u tippromwovi l-libertà ta' assemblea u ta' assoċjazzjoni u tikkundanna l-intimidazzjoni, it-theddid u l-vjolenza kontra dimostranti paċifiċi.
L-UE ser tibqa' impenjata favur il-promozzjoni u l-protezzjoni tad-dritt għal-libertà ta' reliġjon jew ta' twemmin għall-individwi kollha madwar id-dinja.
Ser tikkundanna d-diskriminazzjoni, l-intolleranza, il-vjolenza, u l-persekuzzjoni kontra jew minn kwalunkwe persuna abbażi ta' reliġjon jew ta' twemmin.
L-UE ser tippromwovi u tipproteġi d-dritt ta' kull individwu li jkollu jew ma jkollux reliġjon jew twemmin, li juri jew ibiddel ir-reliġjon jew it-twemmin tiegħu, filwaqt li tikkundanna l-kriminalizzazzjoni tal-apostażija u l-abbuż tal-liġijiet dwar il-blasfemija.
L-UE ser tkompli tappoġġa d-djalogu bejn ir-reliġjonijiet bħala għodda effettiva għall-promozzjoni tad-drittijiet tal-bniedem.
L-UE ser tinvolvi ruħha b'mod attiv mar-Relatur Speċjali tan-NU dwar il-libertà ta' reliġjon jew ta' twemmin u tappoġġa l-mandat tiegħu.
L-UE ser tkompli tikkundanna l-użu tat-tortura u ta' trattament jew pieni krudili, inumani jew degradanti oħra madwar id-dinja.
Ser tkompli ssemma' leħinha kontra l-arresti u d-detenzjonijiet arbitrarji u ser tkompli tappoġġa l-monitoraġġ indipendenti tal-ħabsijiet u ta' postijiet oħra ta' ċaħda tal-libertà, it-titjib tal-kundizzjonijiet tad-detenzjoni u t-trattament tal-persuni mċaħħda mil-libertà, skont l-obbligi u l-istandards internazzjonali.
L-UE ser ittenni t-talba tagħha għar-ratifika ġenerali u l-implimentazzjoni effettiva tal-Konvenzjoni tan-NU kontra t-Tortura u l-Protokoll Fakultattiv tagħha.
Bħala parti mill-isforzi tagħha biex telimina t-tortura fid-dinja kollha, l-UE ser tkompli tippromwovi l-Alleanza Dinjija għal Kummerċ Liberu mit-Torturi u ser tikkunsidra passi ulterjuri biex tipprojbixxi l-kummerċ ta' oġġetti użati għall-piena kapitali u t-tortura.
L-UE ser tkompli topponi bil-qawwa l-piena tal-mewt fiċ-ċirkostanzi kollha u ser tippromwovi r-ratifika l-aktar ġenerali tat-Tieni Protokoll Fakultattiv għall-ICCPR.
L-UE ser tappella lill-pajjiżi kollha li fadal li għadhom japplikaw il-piena tal-mewt biex jabolixxuha, jew iżommu jew jintroduċu moratorju bħala l-ewwel pass lejn l-abolizzjoni.
Hija ser tħeġġeġ lill-istati fejn hemm fis-seħħ moratorju biex jabolixxu l-piena tal-mewt bil-liġi.
L-UE ser tkompli tappella lill-istati kollha biex jirrispettaw id-dritt internazzjonali dwar id-drittijiet tal-bniedem u biex jagħtu aċċess mingħajr kondizzjonijiet u mingħajr xkiel għall-mekkaniżmi ta' monitoraġġ tad-Drittijiet tal-Bniedem u tan-NU fit-territorji tagħhom.
L-UE ser tkompli tappella wkoll lill-partijiet kollha f'konflitti armati biex jirrispettaw bis-sħiħ id-dritt umanitarju internazzjonali u jiżguraw aċċess sħiħ, sikur, immedjat u mingħajr xkiel fil-pajjiż kollu biex titwassal għajnuna umanitarja lill-popolazzjonijiet fil-bżonn.
L-UE ser tkompli tħeġġeġ lill-partijiet f'konflitti armati biex jieħdu l-miżuri kollha meħtieġa biex jipproteġu l-persuni ċivili u l-oġġetti ċivili.
L-UE ser tkompli tappoġġa l-inkorporazzjoni msaħħa tad-drittijiet tal-bniedem fl-isforzi għall-paċi u s-sigurtà tan-NU.
Sabiex tipproteġi aktar lill-persuni ċivili u tippromwovi azzjoni umanitarja bbażata fuq il-prinċipji, l-UE ser tappoġġa lil sħab ukoll biex jadottaw u jimplimentaw oqfsa ta' konformità robusti għad-drittijiet tal-bniedem u d-dritt umanitarju internazzjonali.
L-UE tafferma mill-ġdid l-impenn b'saħħtu tagħha li tirrispetta, tipproteġi u tissodisfa, kif ukoll li tippromwovi d-drittijiet ekonomiċi, soċjali u kulturali kollha, inkluż id-dritt għall-edukazzjoni, l-ikel, l-ilma u s-sanità, is-saħħa, akkomodazzjoni xierqa u xogħol deċenti, fost oħrajn u tappoġġa l-inizjattivi rilevanti f'dan ir-rigward.
L-UE ser tinvolvi ruħha b'mod proattiv fid-drittijiet ekonomiċi, soċjali u kulturali fl-inizjattivi kollha tagħha.
Ser tkompli tagħti attenzjoni speċifika lill-aspetti tal-kriżi tas-sigurtà tal-ikel li huma marbuta mad-drittijiet tal-bniedem.
L-UE ser tkompli tippromwovi d-dritt għall-edukazzjoni, inkluż l-edukazzjoni dwar id-drittijiet tal-bniedem u t-tagħlim tul il-ħajja, il-konfluwenza mal-aġenda diġitali, l-inklużjoni soċjali u diġitali, l-ugwaljanza bejn il-ġeneri u t-tisħiħ tal-pożizzjoni tan-nisa kollha, u n-nondiskriminazzjoni.
L-UE ser tkompli tippromwovi l-aspetti tal-protezzjoni tal-wirt kulturali li huma marbuta mad-drittijiet tal-bniedem.
L-UE ser tkompli tippromwovi b'mod attiv id-drittijiet universali tal-bniedem u l-libertajiet fundamentali, l-istat tad-dritt u l-prinċipji demokratiċi fl-ispazju diġitali.
L-UE ser tippromwovi approċċ għat-teknoloġiji diġitali l-ġodda, inkluż l-Intelliġenza Artifiċjali (IA), li jkun ibbażat fuq id-drittijiet tal-bniedem.
L-UE ser tibqa' involuta b'mod attiv fil-fora tan-NU biex tiġbed l-attenzjoni għall-opportunitajiet u l-impatt tat-teknoloġiji diġitali l-ġodda u emerġenti fuq id-drittijiet tal-bniedem.
L-UE ser tkompli taħdem mal-OHCHR u ma' sħab oħra għall-implimentazzjoni tal-Pjan Direzzjonali dwar il-Kooperazzjoni Diġitali tas-Segretarju Ġenerali tan-NU, inkluż l-Uffiċċju tal-Mibgħut għat-Teknoloġija, u l-elaborazzjoni tal-Patt Diġitali Globali.
L-UE ser tippromwovi internet miftuħ, liberu, interoperabbli, affidabbli u sigur u ser tkompli tiġbed l-attenzjoni għall-impatt tal-qtugħ tal-internet, iċ-ċensura online u s-sorveljanza online illegali.
L-UE ser tkompli tappella għall-protezzjoni tal-ispazju ċiviku online, it-tisħiħ tal-protezzjoni tad-data, u l-ġlieda kontra d-diżinformazzjoni u ċ-ċiberkriminalità.
L-UE ser tkompli tappoġġa miżuri li jindirizzaw l-impatt tat-tibdil fil-klima, it-telf tal-bijodiversità u d-degradazzjoni ambjentali fuq it-tgawdija sħiħa tad-drittijiet tal-bniedem kollha.
F'dan ir-rigward, l-UE ser tippromwovi r-rwol importanti tad-difensuri tad-drittijiet tal-bniedem fil-qasam tal-ambjent u tad-drittijiet tal-popolazzjonijiet indiġeni.
L-UE ser tinvolvi ruħha b'mod attiv f'diskussjonijiet li jsaħħu d-dritt tal-bniedem għal ambjent nadif, san u sostenibbli, u tippromwovi l-inklużjoni u n-nondiskriminazzjoni.
L-UE ser tinvolvi ruħha b'mod attiv fir-riżoluzzjonijiet tan-NU dwar ir-rabta bejn id-drittijiet tal-bniedem u l-klima u l-ambjent, anki fid-dawl tal-eżitu tal-COP27.
L-UE tenfasizza l-importanza li jiġi żgurat l-aċċess għall-informazzjoni, il-parteċipazzjoni pubblika fit-teħid tad-deċiżjonijiet u l-aċċess għall-ġustizzja fi kwistjonijiet ambjentali.
L-UE ser ittenni l-pożizzjoni tagħha li t-twettiq sħiħ tad-drittijiet tal-bniedem kollha għal kulħadd hija prekondizzjoni biex jinkiseb żvilupp inklużiv u sostenibbli.
F'dan l-ispirtu, l-UE ser tkompli tikkontribwixxi għall-implimentazzjoni tal-Aġenda 2030 għall-Iżvilupp Sostenibbli tan-NU billi tapplika approċċ għall-kooperazzjoni għall-iżvilupp li jkun ibbażat fuq id-drittijiet tal-bniedem.
Dan l-approċċ, f'konformità mal-pożizzjoni komuni tal-UE rigward dan is-suġġett, jikkontribwixxi għad-dritt għall-iżvilupp li għandu l-għeruq tiegħu fin-natura universali, indiviżibbli, interrelatata, interdipendenti u ta' rinforz reċiproku tad-drittijiet tal-bniedem kollha, bl-individwi bħala l-atturi ċentrali, il-muturi u dawk li jgawdu mill-proċess tal-iżvilupp.
Fejn jidħol il-proċess tal-elaborazzjoni ta' strument legalment vinkolanti dwar id-dritt għall-iżvilupp, l-UE ser tinvolvi ruħha b'mod kostruttiv mingħajr ma tippreġudika l-pożizzjoni finali tagħha li tagħmel l-abbozz rivedut tal-konvenzjoni dwar id-dritt għall-iżvilupp konformi bis-sħiħ man-normi internazzjonali tad-drittijiet tal-bniedem.
L-UE ser tippromwovi b'mod vigoruż u żżid l-isforzi internazzjonali għall-ugwaljanza bejn il-ġeneri, l-avvanz u t-tgawdija sħiħa tad-drittijiet tal-bniedem kollha min-nisa u l-bniet kollha u t-tisħiħ tal-pożizzjoni tagħhom, skont l-impenji internazzjonali tagħha, inkluż bl-integrazzjoni tal-ugwaljanza bejn il-ġeneri fil-kuntesti tal-pajjiżi u dawk tematiċi.
L-UE ser tkompli tippromwovi l-integrazzjoni ta' perspettiva tal-ġeneri fl-inizjattivi għall-paċi u s-sigurtà, inkluż bl-implimentazzjoni tar-Riżoluzzjoni 1325 tal-Kunsill tas-Sigurtà tan-NU dwar in-Nisa, il-Paċi u s-Sigurtà u r-riżoluzzjonijiet sussegwenti.
L-UE ser tuża kull okkażjoni fil-fora rilevanti kollha biex dawn l-impenji jiġu affermati mill-ġdid u jitwettqu, inkluż fil-Kummissjoni dwar l-Istatus tan-Nisa u l-Kummissjoni dwar il-Popolazzjoni u l-Iżvilupp, u tenfasizza l-ħtieġa ta' approċċ ambizzjuż u trasformattiv biex jiġu indirizzati l-kawżi fundamentali u l-fatturi tar-riskju tal-inugwaljnza bejn il-ġeneri, id-diskriminazzjoni u l-vjolenza kontra n-nisa u l-bniet.
L-UE ser tkompli tqiegħed fiċ-ċentru tal-isforzi tagħha l-prevenzjoni u l-eliminazzjoni ta' kull forma ta' vjolenza sesswali u vjolenza abbażi tal-ġeneru kemm online kif ukoll offline, inkluż vjolenza domestika u minn sħab intimi, iż-żwieġ tat-tfal, prekoċi u furzat, il-mutilazzjoni ġenitali femminili u prattiki dannużi oħra kontra n-nisa u l-bniet, u tippromwovi sforzi min-naħa tas-soċjetà kollha biex tinvolvi lill-irġiel u s-subien bħala alleati u benefiċjarji għall-ugwaljanza bejn il-ġeneri biex ittemm il-vjolenza sesswali u dik ibbażata fuq il-ġeneru, telimina l-inugwaljanzi kollha bejn il-ġeneri, tindirizza liġijiet u normi soċjali diskriminatorji u tiġġieled kontra l-istereotipi marbuta mal-ġeneru.
Il-Kunsill ifakkar fl-impenn tiegħu li jappoġġa l-parteċipazzjoni ugwali, sħiħa, effettiva u sinifikanti tan-nisa u ż-żgħażagħ, fid-diversità kollha tagħhom, inkluż fl-isferi kollha tal-ħajja pubblika u politika, skont il-Pjan ta' Azzjoni tal-UE dwar id-Drittijiet tal-Bniedem u d-Demokrazija 2020-2024.
L-UE tibqa' impenjata favur il-promozzjoni, il-protezzjoni u r-rispett tad-drittijiet tal-bniedem kollha u favur l-implimentazzjoni sħiħa u effettiva tal-Pjattaforma ta' Azzjoni ta' Beijing u l-Programm ta' Azzjoni tal-Konferenza Internazzjonali dwar il-Popolazzjoni u l-Iżvilupp (ICPD) u l-eżiti tal-konferenzi ta' rieżami tagħhom u tibqa' impenjata favur s-saħħa sesswali u riproduttiva u d-drittijiet relatati (SRHR), f'dan il-kuntest.
B'dan il-ħsieb, l-UE ttenni l-impenn tagħha favur il-promozzjoni, il-protezzjoni u r-rispett tad-dritt tal-individwi kollha li jkollhom kontroll sħiħ fuq kwistjonijiet relatati mas-sesswalità u s-saħħa sesswali u riproduttiva tagħhom, u li jiddeċiedu b'mod liberu u responsabbli dwarhom, ħielsa mid-diskriminazzjoni, il-koerċizzjoni u l-vjolenza.
L-UE tenfasizza wkoll il-ħtieġa ta' aċċess universali għal informazzjoni u edukazzjoni komprensivi, ta' kwalità u bi prezz li jintlaħaq dwar is-saħħa sesswali u riproduttiva, inkluż edukazzjoni komprensiva dwar is-sesswalità, u servizzi għall-kura tas-saħħa.
L-UE ser tkompli topponi bil-qawwa l-forom kollha ta' diskriminazzjoni, u ser tintensifika l-azzjoni biex tindirizzahom, b'attenzjoni speċifika għal diversi forom u forom li jinterċettaw ta' diskriminazzjoni, fosthom abbażi ta' sess, razza, oriġini etnika jew soċjali, reliġjon jew twemmin, opinjoni politika jew kwalunkwe opinjoni oħra, diżabbiltà, età, orjentazzjoni sesswali u identità tal-ġeneru.
L-UE ttenni l-impenn tagħha favur l-ugwaljanza u n-nondiskriminazzjoni u favur id-dritt tal-persuni kollha li jgawdu l-firxa sħiħa ta' drittijiet tal-bniedem u libertajiet fundamentali, u favur il-parteċipazzjoni ta' żgħażagħ, bniet u nisa, persuni b'diżabbiltà u persuni LGBTI, fost oħrajn, kif ukoll favur il-protezzjoni ta' min jinsab f'sitwazzjonijiet żvantaġġati, vulnerabbli u emarġinati, inkluż it-tfal.
L-UE ser tinvolvi ruħha b'mod konsistenti u kostruttiv fil-mandati tan-NU li jiffukaw fuq il-ġlieda kontra l-vjolenza u kull forma ta' diskriminazzjoni u ser tkompli tappoġġa bis-sħiħ il-ħidma tan-NU b'rabta ma' dan.
L-UE ser tkompli tappoġġa b'determinazzjoni d-drittijiet tat-tfal.
Dan l-impenn ser ikompli jkun komponent ewlieni tal-isforzi tagħha biex tipprevjeni kull forma ta' vjolenza kontra t-tfal, kif ukoll biex tippromwovi aċċess universali għall-edukazzjoni, b'attenzjoni partikolari għall-aċċess tal-bniet għall-edukazzjoni.
L-UE ser tkompli tagħti attenzjoni speċjali lil dawk li jinsabu f'sitwazzjonijiet ta' konflitt u ta' wara konflitt u f'sitwazzjonijiet żvantaġġati, vulnerabbli u emarġinati, inkluż tfal indiġeni u tfal li jappartjenu għal minoranzi, inkluż minoranzi nazzjonali u etniċi, kif ukoll tfal b'diżabbiltà.
L-UE ser tappoġġa bis-sħiħ u tikkoopera b'mod attiv mal-mandati tar-Rappreżentanti Speċjali tas-Segretarju Ġenerali għat-tfal u l-konflitti armati u dwar il-vjolenza kontra t-tfal.
Sabiex jiġi ggarantit li t-tfal jista' jkollhom esperjenza pożittiva u sikura online u jkunu protetti mill-perikli, huwa essenzjali li tiġi indirizzata b'mod effettiv il-vjolenza kontra t-tfal online, il-forom kollha ta' sfruttament u abbuż, l-intimidazzjoni elettronika, u l-esponiment għal kontenut ta' ħsara.
L-UE ser tistieden lis-sħab kollha li għadhom ma għamlux dan biex jirratifikaw il-Konvenzjoni dwar id-Drittijiet tat-Tfal u jinkoraġġixxu u jappoġġaw ir-ratifika u l-implimentazzjoni tal-protokolli fakultattivi tagħha.
L-UE ser iżżid l-azzjoni biex tiżgura t-tgawdija sħiħa tad-drittijiet tal-bniedem kollha minn persuni akbar fl-età, issaħħaħ il-kura fit-tul, tindirizza l-kwalità, l-aċċessibbiltà u l-affordabbiltà tagħha u tappoġġa l-isforzi biex jiġu indirizzati d-diskriminazzjoni bbażata fuq l-età u l-etaiżmu sabiex jiġu żgurati l-ħajja b'dinjità u l-benesseri tal-persuni akbar fl-età, l-ekwità soċjali u s-solidarjetà interġenerazzjonali.
F'dan ir-rigward, l-UE ser timpenja ruħha b'mod attiv mal-Grupp ta' Ħidma Miftuħ tan-NU dwar it-Tixjiħ.
Id-difiża tad-drittijiet tal-persuni li jagħmlu parti minn minoranza hija essenzjali.
L-UE ser tkompli tappella lill-istati kollha biex jirrispettaw, jipproteġu u jissodisfaw id-drittijiet tal-bniedem tal-persuni li jagħmlu parti minn minoranzi kif stabbiliti fid-Dikjarazzjoni dwar id-Drittijiet tal-Persuni li jagħmlu parti minn Minoranzi Nazzjonali, Etniċi, Reliġjużi u Lingwistiċi.
L-UE ser tippromwovi d-dritt tagħhom li jipparteċipaw b'mod effettiv fil-ħajja kulturali, reliġjuża, soċjali, ekonomika u pubblika.
L-UE ser topponi kull forma ta' inċitament għall-vjolenza jew il-mibegħda, u d-diskors ta' mibegħda, online u offline, filwaqt li tippreserva l-artikolazzjoni sħiħa tad-dritt għal-libertà ta' opinjoni u espressjoni.
L-UE ser tkompli tindirizza kwistjonijiet ta' persuni li jagħmlu parti minn minoranza fejn ir-rappreżentanti tagħhom ma jkollhomx aċċess jew ikollhom aċċess limitat biex isemmgħu leħinhom, inkluż fil-Kunsill tad-Drittijiet tal-Bniedem u fora oħra rilevanti.
L-UE ser tkompli tippromwovi d-drittijiet tal-popli indiġeni kif stabbiliti fid-Dikjarazzjoni tan-NU dwar id-Drittijiet tal-Popli Indiġeni u d-dritt internazzjonali dwar id-drittijiet tal-bniedem, u f'dan ir-rigward ser tinvolvi ruħha b'mod attiv fil-fora kollha rilevanti fejn jiġu diskussi d-drittijiet tal-popli indiġeni.
L-UE ser tkompli tinvolvi ruħha b'mod attiv fl-isforzi kollha biex tissaħħaħ il-parteċipazzjoni sħiħa, effettiva u sinifikanti tar-rappreżentanti u l-istituzzjonijiet tal-popli indiġeni fil-korpi rilevanti tan-Nazzjonijiet Uniti, inkluż il-Kunsill tad-Drittijiet tal-Bniedem, fuq kwistjonijiet li jaffettwawhom.
L-UE ser tisħaq fuq l-importanza tal-protezzjoni tad-DDB indiġeni u li dawn ikunu jistgħu jippromwovu d-drittijiet tal-bniedem mingħajr biża' ta' tpattija.
L-UE ser tippromwovi l-parteċipazzjoni sħiħa, effettiva u sinifikanti u l-kapaċità ta' tmexxija tan-nisa indiġeni.
L-UE ser tissottolinja l-importanza li t-tfal indiġeni jingħataw aċċess għall-edukazzjoni bil-lingwa u l-kultura tagħhom stess.
L-UE ser twettaq aktar sforzi biex tinvolvi ruħha b'mod kostruttiv fl-inizjattivi kollha marbuta mal-ġlieda kontra r-razziżmu, id-diskriminazzjoni razzjali, il-ksenofobija u l-intolleranza assoċjata madwar id-dinja, waqt li żżomm il-pożizzjoni tagħha ta' minn żmien twil ilu dwar il-ħtieġa li jiġu żgurati r-ratifika universali u l-implimentazzjoni sħiħa u effettiva tal-Konvenzjoni Internazzjonali dwar l-Eliminazzjoni tal-Forom Kollha ta' Diskriminazzjoni Razzjali, kif ukoll il-ħtieġa għall-implimentazzjoni tad-Dikjarazzjoni u l-Programm ta' Azzjoni ta' Durban u li jiġu razzjonalizzati u ssimplifikati, fejn meħtieġ, il-mekkaniżmi ta' segwitu tagħha.
L-UE ser tintensifika l-azzjoni b'appoġġ għad-dritt internazzjonali dwar id-drittijiet tal-bniedem u l-prinċipji tagħhom kif ukoll għad-dritt umanitarju internazzjonali u d-dritt internazzjonali dwar ir-refuġjati b'rabta mar-refuġjati, il-persuni spostati f'pajjiżhom u l-migranti, b'attenzjoni partikolari għat-tfal, il-persuni akbar fl-età, in-nisa u persuni oħra f'sitwazzjonijiet vulnerabbli.
L-UE ser tkompli toffri opportunitajiet għal perkorsi legali għall-migrazzjoni filwaqt li jiġu rrispettati b'mod sħiħ il-kompetenzi nazzjonali, u tappella lill-istati kollha biex jipprevjenu t-traffikar ta' bnedmin u l-faċilitazzjoni ta' dħul klandestin ta' bnedmin, jipproteġu lill-vittmi, iżommu approċċ li jindirizza l-kwistjonijiet tal-ġeneru u li huwa sensittiv għall-bżonnijiet tat-tfal, u jiżguraw il-prosekuzzjoni effettiva tal-awturi ta' dawn ir-reati.
L-UE ser tkompli tikkundanna bil-qawwa l-istrumentalizzazzjoni sostnuta mill-istat ta' refuġjati u migranti għal finijiet politiċi minn pajjiżi terzi, u taħdem kontra dawn l-attivitajiet, dejjem b'rispett sħiħ tad-drittijiet tal-bniedem u d-dritt internazzjonali.
It-terroriżmu, l-estremiżmu vjolenti u l-kriminalità organizzata huma theddida serja għall-paċi u s-sigurtà.
L-UE tappella lill-istati kollha biex jiżguraw li r-rispons għar-reati terroristiċi u l-kriminalità organizzata jkun f'konformità sħiħa mad-dritt internazzjonali, b'mod partikolari d-dritt internazzjonali dwar id-drittijiet tal-bniedem, id-dritt umanitarju internazzjonali u d-dritt internazzjonali dwar ir-refuġjati.
Il-ġlieda kontra t-terroriżmu tinkludi l-investigazzjoni u l-prosekuzzjoni xierqa tal-każijiet ta' terroriżmu b'rispett sħiħ għad-drittijiet tal-bniedem u l-istat tad-dritt, it-tqegħid tal-vittmi fiċ-ċentru u li jiġu żgurati l-protezzjoni u l-promozzjoni tad-drittijiet tal-vittmi.
L-UE ser tappoġġa l-promozzjoni kontinwa tal-parteċipazzjoni attiva u sinifikanti tan-nisa fl-isforzi ta' prevenzjoni u kontra t-terroriżmu.
L-UE ser tkompli tikkoopera mal-OHCHR u mal-Grupp ta' Ħidma tan-NU dwar in-Negozju u d-Drittijiet tal-Bniedem biex tippromwovi l-implimentazzjoni tal-Prinċipji Gwida dwar in-Negozju u d-Drittijiet tal-Bniedem (UNGPs) tan-NU madwar id-dinja.
Ser tkompli tappoġġa l-adozzjoni ta' Pjanijiet ta' Azzjoni Nazzjonali u tiżviluppa qafas komprensiv tal-UE għall-implimentazzjoni tal-UNGPs, bl-użu bħala referenza tal-Pjan Direzzjonali tan-NU b'rabta mal-UNGPs għad-deċennju li jmiss ta' negozju u drittijiet tal-bniedem.
L-UE ser issaħħaħ l-involviment tagħha fil-fora tan-NU u tipparteċipa b'mod attiv fid-diskussjonijiet tan-NU dwar strument legalment vinkolanti dwar in-negozju u d-drittijiet tal-bniedem, u lesta taħdem mal-Presidenza tal-Grupp ta' Ħidma Intergovernattiv Miftuħ (OEIGWG) u mal-Ħbieb tal-Presidenza, kif ukoll ma' sħab oħra, biex tesplora t-toroq lejn strument ibbażat fuq il-kunsens li jista' jtejjeb il-protezzjoni tal-vittmi u joħloq kondizzjonijiet ekwivalenti ta' kompetizzjoni madwar id-dinja b'mod effettiv.
Illum il-Kunsill approva konklużjonijiet li jistabbilixxu l-impenn imġedded fit-tul tal-UE fir-reġjun tal-Lagi l-Kbar.
L-objettiv u l-prijorità ġenerali tal-UE huma li tippromwovi l-paċi, id-demokrazija u l-iżvilupp sostenibbli fir-reġjun tal-Lagi l-Kbar billi tikkontribwixxi għat- trasformazzjoni tal-kawżi fundamentali tal-insigurtà u l-instabbiltà f'opportunitajiet kondiviżi .
Għal dan l-għan, l-UE qed toffri appoġġ lill-pajjiżi fir-reġjun, fl-isforzi tagħhom biex jimxu: • Minn tensjonijiet għal fiduċja, sigurtà u stabbiltà •Minn traffikar ta' riżorsi naturali għal kummerċ u żvilupp sostenibbli; u • Minn kompetizzjoni għal kooperazzjoni u integrazzjoni L-impenn tal-UE ser jipprijoritizza l-appoġġ għall- impenn tal-pajjiżi għall-paċi , jirrispetta s-sovranità u l-integrità territorjali tal-pajjiżi kollha fir-reġjun u jrawwem ambjent ta' fiduċja reċiproka u sħubija .
L-istrateġija ser isservi bħala l- qafas ta' referenza għall-politiki u l-azzjoni kollha tal-UE fir-reġjun tal-Lagi l-Kbar , li taħtu għandhom jiġu segwiti aktar koerenza, konsistenza u kontinwità, b'enfasi fuq ir-RDK, il-Burundi, ir-Rwanda u l-Uganda, iżda wkoll l-involviment ma' pajjiżi u organizzazzjonijiet oħra fir-reġjun, in-NU u sħab internazzjonali .
RDK: Dikjarazzjoni mir-Rappreżentant Għoli Josep Borrell dwar id-deterjorament tas-sitwazzjoni fil-Lvant tal-pajjiż, is-sit web tas-SEAE 14 ta' Frar 2022
Kunsill Affarijiet Barranin, 14 ta' Novembru 2022
Numru tat-telefown: (+33) 3 881 74 005 (STR)
Numru tat-telefown: (+32) 2 28 34906 (BXL)
Numru tal-mobile: (+32) 477 99 14 95
Riformi li diġà ntlaħaq qbil dwarhom mill-mexxejja tal-Parlament huma "l-ewwel pass meħtieġ" Sanzjonijiet dissważivi għal ksur tal-Kodiċi ta' Kondotta tal-MPE, inklużi sanzjonijiet finanzjarji Il-vjaġġi mħallsa minn pajjiżi terzi għandhom ikunu soġġetti għal approvazzjoni minn qabel
In-negozjati dwar il-korp tal-etika indipendenti għandhom jintemmu qabel il-waqfa tas-sajf
Il-MPE jitolbu aktar riformi, filwaqt li jibnu fuq dawk imħabbra mill-Konferenza tal-Presidenti, u jitolbu li jitwaqqaf malajr korp tal-etika indipendenti tal-UE.
Nhar il-Ħamis, il-Parlament adotta żewġ riżoluzzjonijiet dwar il-kwistjoni tat-trasparenza u l-integrità fit-teħid tad-deċiżjonijiet tal-UE.
Huma meħtieġa riformi b'saħħithom u immedjati
B'segwitu għall- miżuri mitluba mill-Parlament f'Diċembru 2022 u filwaqt li jilqgħu d- deċiżjoni reċenti mill-President tal-Parlament u l-mexxejja tal-gruppi politiċi bħala l-ewwel pass meħtieġ, il-MPE jtennu li se juru "tolleranza żero għall-korruzzjoni fi kwalunkwe forma u fi kwalunkwe livell" u jinsistu li l-Parlament għandu juri "unità ċara u determinazzjoni bla rażan" f'dan ir-rigward.
Huma jelenkaw oqsma fejn huwa meħtieġ aktar titjib, fosthom:
implimentazzjoni aħjar tal- Kodiċi ta' Kondotta , inklużi sanzjonijiet finanzjarji f'każ ta' ksur, u l-introduzzjoni ta' attivitajiet aktar sanzjonabbli u projbizzjoni ta' kwalunkwe attività mħallsa li tista' toħloq kunflitt ta' interess mal-mandat ta' MPE;
proċess ta' approvazzjoni ta' vjaġġi mħallsa minn pajjiżi terzi u stħarriġ addizzjonali għall-assistenti tal-MPE u l-persunal tal-PE li jaħdmu f'oqsma ta' politika sensittivi, b'mod partikolari fl-affarijiet barranin, is-sigurtà u d-difiża;
il-Kumitat Konsultattiv dwar l-Imġiba tal-Membri għandu jiġi riformat biex jimla għall-Korp tal-Etika indipendenti tal-UE sakemm dan ikun fis-seħħ;
dikjarazzjonijiet tal-assi mill-MPE fil-bidu u fit-tmiem ta' kull mandat;
riżorsi adegwati għar- Reġistru ta' Trasparenza u obbligu għall-MPE, il-persunal tagħhom u l-impjegati tal-Parlament biex jiddikjaraw laqgħat ma' diplomatiċi minn pajjiżi terzi fejn dawn il-laqgħat ikollhom "rwol attiv u influwenza ċara u immedjata" fil-ħidma tal-PE, ħlief fejn dan jista' jpoġġi lil dawk involuti jew il-pubbliku fil-periklu;
ir-regoli interni għandhom jiġu allinjati mad- Direttiva dwar l-Informaturi ; u
il-miżuri meħuda fir-rigward tar-rappreżentanti tal-Qatar għandhom jiġu estiżi għal dawk tal-Marokk.
Kontroll strett tal-finanzjament tal-NGOs
Il-Parlament jinnota li NGOs allegatament intużaw bħala vetturi ta' interferenza barranija, u jħeġġeġ reviżjoni tar-regolamenti eżistenti biex tissaħħaħ it-trasparenza dwar il-governanza, il-baġit, l-influwenza barranija u l-persuni ta' kontroll sinifikanti tagħhom.
Huwa jissottolinja li l-NGOs li jirċievu flus minn partijiet li m'għandhomx għalfejn jiffirmaw fir-Reġistru tat-Trasparenza (eż. pajjiżi terzi) jeħtieġ ukoll li jiżvelaw is-sorsi tal-finanzjament tagħhom, u jitlob li jekk din l-informazzjoni ma tiġix żvelata, m'għandhomx jirċievu flus pubbliku tal-UE.
Il-PE jappella wkoll għal pre-screening finanzjarju komprensiv qabel ma NGO jiġi elenkat fir-reġistru tat-trasparenza tal-UE, biex kwalunkwe ftehim kuntrattwali mal-Kummissjoni jiġi ppubblikat, u definizzjoni ċara ta' liema NGOs huma permessi jirreġistraw u huma eliġibbli biex jirċievu finanzjament tal-UE.
Madankollu, ir-riżoluzzjoni tiddeplora wkoll l-użu tal-iskandlu ta' korruzzjoni "biex titnieda kampanja żbaljata ta' tgħajjir" kontra l-NGOs u jixxerred misinformazzjoni dwar in-nuqqas ta' trasparenza tal-finanzjament tagħhom, filwaqt li ttenni l-appoġġ bla waqfien tal-PE lill-organizzazzjonijiet tas-soċjetà ċivili li jitkellmu favur id-drittijiet tal-bniedem u l-ambjent b'rispett sħiħ tar-regoli.
Il-MPE jridu wkoll li l- kumitat ING2 u korpi responsabbli oħra jirrevedu r-regoli tal-etika tal-Parlament qabel is-sajf.
Ir-riżoluzzjoni ġiet adottata b'401 vot favur, 3 kontra u 133 astensjoni.
L-ebda dewmien għall-korp tal-etika indipendenti
Il-Parlament itenni t-talba tiegħu għal korp tal-etika indipendenti għall-istituzzjonijiet tal-UE, ibbażat fuq il-proposti tal-MPE ta' Settembru 2021 , biex terġa' tinkiseb il-fiduċja taċ-ċittadini.
Il-proposta tal-Kummissjoni għandha titressaq sa Marzu, u n-negozjati għandhom jiġu konklużi sat-tmiem tal-vaganzi tas-sajf, jgħidu l-MPE.
Dan il-korp għandu jiddistingwi b'mod ċar bejn l-azzjonijiet kriminali, il-ksur tar-regoli istituzzjonali u l-imġiba mhux etika.
Huwa jkollu rwol ewlieni fil-protezzjoni tal-informaturi fi ħdan l-istituzzjonijiet tal-UE, filwaqt li jaħdem b'mod komplementari ma' korpi oħra tal-UE bħall-Uffiċċju Kontra l-Frodi (OLAF), l-Uffiċċju tal-Prosekutur Pubbliku (UPPE), l-Ombudsman u l-Qorti Ewropea tal-Awdituri.
Ir-riżoluzzjoni ġiet adottata bi 388 vot favur, 72 kontra u 76 astensjoni.
Waqt id-diskors tagħha fil-plenarja tal-14 ta’ Frar 2023, il- Viċi President Jourová ħabbret li l-Kummissjoni se tressaq proposta għal korp tal-etika indipendenti fil-ġimgħat li ġejjin, bil-għan li tkopri l-istituzzjonijiet u l-korpi kollha msemmija fl- Artikolu 13 tat-Trattat dwar l-UE .
It-testi adottati ser ikunu disponibbli hawnhekk (16.2.2023)
Reġistrazzjoni tad-dibattitu fil-plenarja: Segwitu għall-miżuri mitluba mill-Parlament biex tissaħħaħ l-integrità tal-istituzzjonijiet Ewropej (13.2.2023)
Reġistrazzjoni tad-dibattitu fil-plenarja: It-twaqqif ta’ Korp indipendenti tal-UE dwar l-Etika (14.2.2023)
Is-sit web tal-PE: gruppi ta’ lobbying u trasparenza
Studju tal-PE: It-tisħiħ tat-trasparenza u l-integrità permezz tal-"Korp Indipendenti tal-Etika" l-ġdid (31.10.2020)
Fajl tal-proċedura (segwitu tal-miżuri ta’ integrità)
Fajl ta’ proċedura (korp tal-etika)
Ritratti, vidjo u materjal awdjo b’xejn
Numru tat-telefown: (+34) 914 364 767
Numru tal-mobile: (+34) 608 577 966
Ara l-kalendarju tagħna għal ħarsa ġenerali dwar kif l-UE u l-Parlament Ewropew qed ikomplu jappoġġaw lill-Ukrajna fl-2023.
Il-President Ukren Volodymyr Zelensky jindirizza lill-Parlament Ewropew fid-9 ta' Frar, qabel laqgħa speċjali mal-mexxejja tal-UE.
L-iskeda ta' żmien hija f'ordni kronoloġika bil-maqlub, jiġifieri l-aktar avveniment reċenti se jidher fuq nett u l-eqdem wieħed fil-qiegħ.
Ara kif l-UE u l-Parlament kienu qed jappoġġjaw lill-Ukrajna fl-2022 .
Appoġġ tal-UE għall-Ukrajna
Kif l-UE u l-Parlament Ewropew ikomplu jappoġġjaw lill-Ukrajna fl-2023.
Integrazzjoni Ewropea
Kooperazzjoni UE-Ukrajna
L-Ukrajna jeħtieġ li tingħata għajnuna militari sakemm ikun meħtieġ, jgħidu l-MPE
l-MPE jitolbu li tingħata kunsiderazzjoni serja lill-forniment ta' ġettijiet u ħelikopters tal-ġlied, sistemi xierqa tal-missili u żieda sostanzjali fil-munizzjonijiet lejn l-Ukrajna.
L-Ukrajna jeħtieġ li tingħata għajnuna militari sakemm ikun meħtieġ
Tag: Kooperazzjoni UE-Ukrajna
L-UE tipproponi l-10 pakkett ta' sanzjonijiet
Bħala parti mill-għaxar pakkett ta' sanzjonijiet, l-UE tipproponi aktar projbizzjonijiet fuq l-esportazzjoni li jiswew aktar minn EUR 11-il biljun, biex iċaħħad lill-ekonomija Russa minn teknoloġija kritika u oġġetti industrijali.
Il-projbizzjonijiet jimmiraw għal ħafna oġġetti industrijali li r-Russja teħtieġ, bħall-elettronika, vetturi speċjalizzati u magni bil-ġett.
Dawn jinkludu wkoll oġġetti għas-settur tal-kostruzzjoni li jistgħu jiġu diretti lejn il-militar tar-Russja.
Dikjarazzjoni mill-President von der Leyen dwar l-10 pakkett ta' sanzjonijiet kontra r-Russja
Tag: Sanzjonijiet
President tal-Latvja lill-MPE: L-Ewropa trid tkun fuq in-naħa t-tajba tal-istorja
Il-President tal-Latvjan Egils Levits jappella lill-Ewropa biex issib ir-rieda politika biex tipproċessa lir-Russja għad-delitti tagħha u tagħti futur lill-Ukrajna fl-Ewropa.
Tag: Kooperazzjoni UE-Ukrajna
Zelenskyy jindirizza lill-Parlament Ewropew
Il-President Ukren Volodymyr Zelenskyy jindirizza lill-Parlament Ewropew waqt sessjoni plenarja straordinarja fi Brussell.
"Din il-gwerra totali issa li qed issir mir-Russja – mhix biss għat-territorju[...]
Wara l-istil tal-ħajja Ewropew tal-Ukrajna, iridu jeqirdu l-istil tal-ħajja Ewropew bħala tali," qal lill-MPE.
Wara dan, huwa jindirizza lill-mexxejja tal-UE f'summit tal-Kunsill.
Il-President Zelenskyy jgħid li r-Russja hija theddida gravi għall-istil tal-ħajja Ewropew
Tag: Kooperazzjoni UE-Ukrajna
L-UE taqbel dwar il-livell tal-limiti tal-prezzijiet għall-prodotti taż-żejt Russi
Il-Kunsill jiddeċiedi li jistabbilixxi żewġ limiti tal-prezzijiet għall-prodotti taż-żejt li jaqgħu taħt il-kodiċi NM 2710 li joriġinaw fir-Russja jew huma esportati mir-Russja.
L-UE tistabbilixxi limiti tal-prezzijiet għall-prodotti tal-petrol Russi
Tag: Sanzjonijiet
Il-MPE jgħidu li l-ħidma fuq il-futur tal-Ukrajna fl-UE trid tibda issa
Qabel is-summit bejn l-UE u l-Ukrajna fit-3 ta' Frar, il-MPE jaffermaw mill-ġdid l-impenn tagħhom għas-sħubija tal-Ukrajna fl-UE, filwaqt li tennew il-ħtieġa għal proċess ta' adeżjoni bbażat fuq il-mertu.
Il-MPE jaffermaw mill-ġdid l-impenn għas-sħubija tal-Ukrajna fl-UE [EN]
Tag: Integrazzjoni Ewropea
MPE McAllister: Se nappoġġjaw lill-Ukrajna għal kemm hemm bżonn
David McAllister, il-president tal-kumitat tal-affarijiet barranin tal-Parlament, itenni l-appoġġ tal-UE għall-Ukrajna.
Intervista mal-president tal-kumitat għall-affarijiet barranin
Tag: Kooperazzjoni UE-Ukrajna
Gwerra fl-Ukrajna: Il-MPE jisħqu għal tribunal speċjali biex jiġu kkastigati d-delitti Russi
Il-MPE jitolbu li t-tmexxija politika u militari Russa tinżamm responsabbli għad-delitt ta' aggressjoni kontra l-Ukrajna.
Il-MPE jappellaw għal tribunal speċjali biex jikkastiga d-delitti Russi
Tag: Reazzjonijiet tal-UE
Il-MPE jappellaw għal reazzjoni aktar soda għat-theddid Russu għas-sigurtà Ewropea
L-UE u l-istati membri tagħha jeħtieġ li jżidu l-assistenza militari, politika u umanitarja tagħhom lill-Ukrajna u jsaħħu d-difiża tagħhom fil-ġlieda kontra t-theddid Russu għas-sigurtà Ewropea, jgħidu l-MPE fir-rapport annwali tagħhom dwar il-Politika Estera u ta' Sigurtà Komuni.
Il-Parlament iħeġġeġ lill-UE biex taġixxi b'mod aktar sod biex tiġġieled it-theddid Russu [EN]
Tag: Reazzjonijiet tal-UE
Il-MPE jitolbu appoġġ kontinwu lill-Ukrajna
Il-MPE jappellaw għal appoġġ kontinwu għall-Ukrajna f'dibattitu mal-President tal-Kunsill Charles Michel u l-President tal-Kummissjoni Ursula von der Leyen .
Il-Parlament jiddibatti kif għandu jkompli jappoġġja lill-Ukrajna [EN]
Tag: Kooperazzjoni UE-Ukrajna
Reklami politiċi b'udjenza fil-mira It-teknoloġiji diġitali ġabu magħhom bidliet kbar fir-reklamar politiku online li jista', jekk ma jkunx regolat, jagħmel ħsara lid-drittijiet demokratiċi tan-nies.
Ir-reklamar politiku, offline jew online, għandu rwol ewlieni biex jinfluwenza l-perċezzjonijiet tas-sistemi politiċi, il-mexxejja eletti u l-opinjonijiet, speċjalment qabel l-elezzjonijiet.
F'dawn l-aħħar snin, il-kampanja elettorali nbidlet permezz ta' teknoloġiji diġitali u media soċjali li joffru lill-atturi politiċi firxa massiva bi spejjeż baxxi.
Filwaqt li dan għandu l-potenzjal li jippermetti li jinstemgħu aktar ilħna, teknoloġiji ġodda ntużaw ħażin biex ixerrdu informazzjoni falza, jifframmentaw id-dibattitu politiku u jimmanipulaw il-votanti.
L-isfruttament tal-possibbiltajiet teknoloġiċi
Il-possibbiltajiet u l-isfidi dejjem akbar tal- big data għandhom sehem ewlieni.
Meta n-nies jużaw pjattaformi tal-media soċjali u fornituri oħra ta' servizzi diġitali, dawn jistgħu jiġbru data personali.
Id-data maħsuda tista' tintuża biex tiddefinixxi l-preferenzi, l-istili tal-ħajja u l-interessi tal-utenti, u tippermetti l- mikroimmirar .
It-teknoloġija u d-data jippermettu lill-atturi malizzjużi jużaw il-mikroimmirar biex jilħqu gruppi differenti, u jfasslu l-messaġġ speċifikament għalihom - f'ħafna każijiet, jimmiraw il-biżgħat u l-frustrazzjonijiet tagħhom - b'użu sikwit ta' diżinformazzjoni.
Il-mikroimmirar jista' jikkontribwixxi wkoll għall-ħolqien ta' kmamar tal-eku online fejn in-nies ikunu esposti għal tip wieħed biss ta' informazzjoni, b'riżultat li jgħawġu l-perċezzjoni tagħhom tad-diskors pubbliku.
L-ipproċessar ta' data personali sensittiva għal prattiki ta' reklamar bħall-mikroimmirar instab li għandu effetti negattivi fuq id-drittijiet taċ-ċittadini, inkluż fuq il-libertà tal-opinjoni, l-aċċess għal informazzjoni oġġettiva, trasparenti u pluralistika u l-kapaċità tagħhom li jieħdu deċiżjonijiet politiċi.
Trasparenza dwar l-oriġini tar-reklami
In-nies jistgħu wkoll jiġu mqarrqa dwar min hu wara l-kontenut.
Pereżempju, xi ħaġa li tidher qisha informazzjoni newtrali tista' fil-fatt tkun sponsorjata minn entità minn pajjiż differenti li tipprova tinfluwenza l-elezzjonijiet.
Il-firxa transkonfinali u n-nuqqas ta' regoli armonizzati
Dawk li ma jisfruttawx prattiki bħal dawn jistgħu jkunu fi żvantaġġ, u jagħmlu ħsara lill-ġustizzja u l-opportunitajiet indaqs, speċjalment waqt l-elezzjonijiet.
Filwaqt li r-reklamar online u offline huwa transkonfinali, m'hemm l-ebda leġiżlazzjoni għall-UE kollha f'dan il-qasam.
Ir-regoli tradizzjonali jistgħu jkunu ineffettivi, peress li ħafna drabi huma diffiċli biex jiġu infurzati meta jiġu applikati online, fejn teknoloġiji u għodod ġodda joħolqu opportunitajiet biex jinfluwenzaw u jimmiraw lill-votanti.
Regoli ġodda tal-UE dwar ir-reklamar politiku
Biex jgħin fil-bini ta' sfera diġitali aktar sigura u ġusta, il-Parlament Ewropew adotta l-Att dwar is-Servizzi Diġitali (DSA) u l-Att dwar is-Swieq Diġitali fl-2022.
Fi Frar 2023, il-Parlament appoġġa proposta għal regoli komplementari bil-għan li jipprevjenu reklamar politiku abbużiv, online u offline.
In-negozjaturi tal-Parlament għandhom l-għan li jilħqu ftehim dwar ir-regoli mal-pajjiżi tal-UE fil-ħin għall-elezzjonijiet Ewropej tal-2024.
Fid-dibattitu plenarju qabel il-vot, Sandro Gozi (Renew, FR) li mexxa l-proposta permezz tal-Parlament, qal: "Irridu aktar trasparenza, irridu protezzjoni aħjar kontra d-diżinformazzjoni u l-indħil barrani, irridu suq uniku veru u ġenwin tar-reklamar politiku."
Aqra aktar dwar x'inhuma r-regoli l-ġodda dwar ir-reklamar politiku u għal xiex qed jiġġieled il-Parlament .
F'daqqa t'għajn: Ir-regolamentazzjoni tar-reklamar politiku (EPRS, Frar 2023) [EN]
Ara d-dibattitu plenarju dwar it-trasparenza u l-immirar tar-reklamar politiku (1 ta' Frar 2023) [EN]
Il-President Ukren Volodymyr Zelenskyy indirizza lill-Parlament Ewropew nhar il-Ħamis © Unjoni Ewropea 2023 - PE Il-Ħamis, il-President tal-Ukrajna Volodymyr Zelenskyy indirizza l-Parlament Ewropew waqt sessjoni plenarja straordinarja fi Brussell.
Fil-ftuħ tas-sessjoni, il-President tal-Parlament Ewropew Roberta Metsola qalet lill-President Zelenskyy: "Nifhmu li qed tiġġieldu mhux biss għall-valuri tagħkom, iżda għal tagħna wkoll."
"L-Ukrajna hija l-Ewropa u l-futur tan-nazzjon tiegħek jinsab fl-Unjoni Ewropea", kompliet il-President Metsola, u żiedet li l-UE għandha tagħti lill-Ukrajna "l-iktar proċess ta' adeżjoni mgħaġġla possibbli" u, "bħala pass li jmiss, tipprovdi l-kanuni ta' medda twila u l-ġettijiet. meħtieġa biex tiġi protetta l-libertà li wisq ħadu bħala xi ħaġa akkwistata għal dejjem."
Fl-indirizz tiegħu lill-MPE, il-President Zelenskyy saħaq kif ir-Russja qed tipprova teqred mhux biss lill-Ukrajna sovrana, iżda wkoll l-"istil ta' ħajja" Ewropew.
Fisser kif jara l-Ewropa bħala kontinent ibbażat fuq regoli, valuri, ugwaljanza u ġustizzja, u (...) post fejn l-Ukrajna tinsab naturalment.
Il-Kremlin, min-naħa l-oħra, qed jagħmel minn kollox biex jeqred il-valuri Ewropej, qal il-President Zelenskyy, li saħaq kif l-Ukrajna qed tiġġieled u tipproteġi lill-Ewropa minn din il-forza anti-Ewropea.
Huwa rringrazzja lill-Ewropej kollha li appoġġjaw lill-Ukrajna fil-ġlieda kontra l-invażur Russu u lil dawk kollha li għenu lir-refuġjati Ukraini li jaslu fl-UE.
B'ħarsa 'l quddiem, il-President Zelenskyy appella lill-Ewropa u lill-Ukrajna biex jimxu flimkien u jiddefinixxu futur Ewropew komuni.
Madankollu, enfasizza li, biex il-ħolma tagħna għal uliedna u n-neputijiet tagħna jsir realtà, għandna bżonn il-paċi u s-sigurtà.
Dan il-ħolma mhux se tkun possibbli jekk ma tingħelibx din il-forza anti-Ewropea li qed tipprova tisraqilna l-Ewropa tagħna, huwa temm jgħid.
Din kienet l-ewwel żjara uffiċjali tal-President Zelenskyy fil-Parlament Ewropew, wara li indirizza lill-MPE mill-bogħod waqt sessjoni straordinarja fl-1 ta' Marzu 2022 , ftit wara li r-Russja bdiet il-gwerra tagħha kontra l-Ukrajna.
Huwa tkellem ukoll quddiem il-plenarja fl-14 ta' Diċembru tal-istess sena, meta l-Premju Sakharov tal-Parlament 2022 ingħata lin-nies kuraġġużi tal-Ukrajna.
Tista' terġa' tara d- diskors hawn.
L-intervent sħiħ tal-President Roberta Metsola
Kif l-UE appoġġat lill-Ukrajna fl-2022
Kif l-UE qed tappoġġa lill-Ukrajna fl-2023
Iċ-ċentru multimedja tal-PE: ritratti, vidjo u awdjo b'xejn – Laqgħa bilaterali bejn il-President tal-PE u l-President tal-Ukrajnal
Iċ-ċentru multimedja tal-PE: ritratti, vidjo u awdjo b'xejn – Żjara tal-President Zelenskyy lill-PE
Raġel jipprepara l-vot tiegħu f'ċentru tal-votazzjoni fl-istazzjon ċentrali ta' Stokkolma ©Jonathan NACKSTRAND / AFP Il-mobbiltà u d-drittijiet elettorali għandhom ikunu garantiti għall-Ewropej, iżda ċ-ċittadini mobbli tal-UE jiffaċċjaw sfidi meta jiġu biex jivvutaw u joħorġu għall-elezzjoni, iwissu l-MPE.
Skont it-trattati tal-UE, iċ-ċittadini tal-UE li joqogħdu f'pajjiż ieħor tal-UE għandu jkollhom id-dritt li jipparteċipaw fl-elezzjonijiet Ewropej u lokali taħt l-istess kundizzjonijiet bħaċ-ċittadini ta' dak l-istat.
Madankollu, iċ-ċittadini mobbli għadhom jiffaċċjaw ostakli meta jeżerċitaw id-drittijiet elettorali u l-parteċipazzjoni tagħhom fl-elezzjonijiet għadha baxxa ħafna meta mqabbla maċ-ċittadini tal-pajjiż.
Ir-regoli dwar l-elezzjonijiet Ewropej kif ukoll ir-regoli dwar il-parteċipazzjoni ta' dawk li mhumiex ċittadini fl-elezzjonijiet muniċipali jvarjaw skont il-pajjiż.
Fi Frar 2023, il-Parlament adotta żewġ rapporti li fihom sejjaħ lill-istati membri biex itejbu r-regoli .
Aktar minn 11-il miljun ċittadin Ewropew li għandhom l-età tal-vot jgħixu f'pajjiż ieħor tal-UE, fejn għandhom id-dritt li joħorġu bħala kandidati u jivvutaw fl-elezzjonijiet Ewropej u lokali.
Żewġ proposti leġiżlattivi
Wara talbiet għal titjib mill-Parlament, il-Kummissjoni ressqet proposti biex taġġorna u tarmonizza r-regoli li jirregolaw l-elezzjonijiet Ewropej u muniċipali fil-pajjiżi kollha.
Il-Parlament irid regoli aktar simplifikati u li jagħmel l-elezzjonijiet aktar aċċessibbli.
Kemm ir-rapport dwar l-elezzjonijiet tal-UE kif ukoll dak dwar l-elezzjonijiet lokali, iggwidati mill-Parlament minn Damian Boeselager (Ħodor/AĦE, DE) u Joachim Stanisław Brudziński (ECR, il-Polonja), jipproponu rispettivament li:
tiġi simplifikata r-reġistrazzjoni għall-votanti u l-kandidati
jagħmlu l-votazzjoni aktar aċċessibbli billi tiġi offruta informazzjoni f'lingwi uffiċjali oħra tal-UE u f'formati biex jgħinu gruppi vulnerabbli, pereżempju: il-Braille, il-kitba b'tipa kbira, l-awdjo, u l-lingwa tas-sinjali.
Iħeġġu wkoll lill-istati membri biex jikkunsidraw li jintroduċu għodod biex jiffaċilitaw il-votazzjoni, bħall-votazzjoni postali u elettronika u l-postijiet tal-votazzjoni mobbli.
Il-membri tal-PE talbu wkoll li jitneħħew xi dispożizzjonijiet fir-regoli attwali, inkluża l-eċċezzjoni li tippermetti lil pajjiż jirrestrinġi d-drittijiet elettorali ta' ċittadini minn pajjiżi oħra tal-UE meta dawn jirrappreżentaw aktar minn 20% taċ-ċittadini kollha tal-UE li joqogħdu fit-territorju tiegħu.
Il-bidliet jeħtieġu li jiġu adottati mill-pajjiżi tal-UE
Biex ir-regoli jinbidlu, l-istati membri tal-UE fil-Kunsill iridu jadottawhom unanimament.
Il-membri tal-PE jixtiequ li r-regoli l-ġodda jkunu fis-seħħ fil-ħin għall-elezzjonijiet Ewropej tal-2024.
Legislative train (elezzjonijiet Ewropej) [EN]
Legislative train (elezzjonijiet muniċipali) [EN]
Fajl tal-proċedura (elezzjonijiet Ewropej) [EN]
Fajl tal-proċedura (elezzjonijiet muniċipali) [EN]
Il-Kummissjoni tilqa' d-deċiżjoni tal-Organizzazzjoni tal-Avjazzjoni Ċivili Internazzjonali (ICAO), li tistieden lill-Federazzjoni Russa biex twaqqaf immedjatament il-ksur tagħha tar-regoli internazzjonali tal-avjazzjoni, sabiex tħares is-sikurezza u s-sigurtà tal-avjazzjoni ċivili.
Id-deċiżjoni tal-ICAO tirreferi għall-ksur tal-ispazju tal-ajru sovran tal-Ukrajna fil-kuntest tal-gwerra ta' aggressjoni tar-Russja, u għall-ksur intenzjonat u kontinwu ta' diversi rekwiżiti tas-sikurezza f'tentattiv mill-gvern Russu li jevita s-sanzjonijiet tal-UE.
Dawn l-azzjonijiet jinkludu reġistrazzjoni doppja illegali fir-Russja ta' inġenji tal-ajru misruqa minn kumpaniji tal-kiri, u li linji tal-ajru Russi jitħallew joperaw dawn l-inġenji tal-ajru fuq rotot internazzjonali mingħajr Ċertifikat tal-Ajrunavigabbiltà validu, li huwa ċ-ċertifikat tas-sikurezza meħtieġ.
Fi kliem Adina Vălean, il-Kummissarju responsabbli għat-Trasport: “Huwa importanti ferm li kull pajjiż jiddefendi s-sistema internazzjonali tal-avjazzjoni bbażata fuq ir-regoli, għas-sikurezza tal-passiġġiera u tal-ekwipaġġ.
“Ir-Russja tissokta fin-nuqqas ta' rispett tagħha tar-regoli fundamentali tal-avjazzjoni internazzjonali u tibqa' tagħti struzzjonijiet lil-linji tal-ajru tagħha biex jaħdmu kontra dawn ir-regoli.
Nilqa' l-kundanna ċara tal-Kunsill tal-ICAO, li tirrifletti l-gravità tal-azzjonijiet meħuda mir-Russja.”
Fi kliem Josep Borrell, Rappreżentant Għoli/Viċi President: “L-għan tas-sanzjonijiet tal-UE, flimkien mal-azzjonijiet l-oħra kollha tagħna, huwa li nwaqqfu l-invażjoni bla skrupli u inumana mir-Russja tal-Ukrajna.
F'dan il-kuntest, nilqa' r-rapport tal-ICAO, li juri eżempju ieħor tan-nuqqas ta' rispett sfaċċat lejn ir-regoli u l-istandards internazzjonali mir-Russja, u li jqiegħed f'riskju ħajjet in-nies, inklużi ċ-ċittadini Russi.
Ilbieraħ l-ICAO infurmat lill-193 Stat Membru tagħha bin-nuqqas ta' rispett sfaċċat min-naħa tar-Russja tad-dritt internazzjonali ewlieni tal-avjazzjoni, u se tressaq il-kwistjoni quddiem l-Assemblea ġenerali tagħha li jmiss, li se tiltaqa' mis-27 ta' Settembru sas-7 ta' Ottubru 2022.
L-ICAO kienet l-ewwel aġenzija tan-NU li kkundannat l-invażjoni Russa tal-Ukrajna.
Minn dak iż-żmien 'l hawn, din l-aġenzija ħadet għadd ta' azzjonijiet.
Fil-15 ta' Ġunju 2022, fir-rwol tiegħu bħala awtorità globali ta' sorveljanza tas-sikurezza, is-Segretarjat tal-ICAO ħareġ “Tħassib Sinifikanti dwar is-Sikurezza” kontra l-Federazzjoni Russa fir-rigward tat-trattament tal-inġenji tal-ajru misruqa.
It-tħabbira ta' Tħassib Sinifikanti dwar is-Sikurezza huwa miżura li l-ICAO tirriżerva biss għall-agħar ksur tar-regoli internazzjonali tas-sikurezza.
Id-deċiżjoni tal-korp governattiv tal-ICAO, il-Kunsill tal-ICAO, inħarġet fit-22 ta' Ġunju 2022.
Hija usa' mill-kwistjonijiet koperti mit-“Tħassib Sinifikanti dwar is-Sikurezza” u tkopri wkoll il-ksur tal-ispazju tal-ajru mwettaq mir-Russja.
Il-kwistjoni se tkun ukoll fuq l-aġenda tal-41 Assemblea tal-ICAO li jmiss, f'Settembru/Ottubru 2022.
L-ICAO hija l-gwardjan tas-sistema tal-avjazzjoni ċivili internazzjonali.
L-Istati tal-ICAO u b'mod partikolari l-membri individwali tal-Kunsill tal-ICAO jridu jirrispettaw dawn ir-regoli.
Membru tal-Kunsill tal-ICAO li jaħdem b'mod attiv kontra dawn il-prinċipji jpoġġi l-kredibbiltà ġenerali tal-ICAO f'riskju.
Aġġornat fl-4 ta' Awwissu 2022 - 18.00
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Sejħa għal aktar trasparenza, integrità u responsabbiltà Ir-riformi għandhom iħallu spazju għal djalogu demokratiku mas-soċjetà ċivili Tħassib dwar l-attivitajiet ta' lobbying tal-Qatar, il-Marokk, iċ-Ċina, ir-Russja u l-Emirati Għarab Magħquda fi Brussell Il-Parlament isejjaħ għal sistemi effettivi ta' monitoraġġ u sorveljanza li jaqbdu indħil barrani fl-attività tiegħu, f'rapport adottat il-Ħamis.
It-tentattivi ta' indħil fid-demokrazija huma "fenomenu mifrux li għandu jiġi indirizzat bl-aktar mod qawwi possibbli".
Hekk javżaw il-MPE fir-rakkomandazzjonijiet tagħhom dwar ir-riforma tar-regoli tal-Parlament Ewropew dwar it-trasparenza, l-integrità, ir-responsabbiltà u l-azzjonijiet li jittieħdu kontra l-korruzzjoni.
Filwaqt li tennew "ix-xokk qawwi u l-kundanna tal-allegazzjonijiet ta' korruzzjoni, ħasil tal-flus u parteċipazzjoni f'organizzazzjoni kriminali" minn tliet MPE, ex MPE u assistent parlamentari, huma jsejħu għal miżuri li jsaħħu lill-istituzzjonijiet tal-UE meta dawn jaqgħu fil-mira ta' tentattivi ta' indħil barrani.
Il-MPE jindikaw "diversi lakuni fir-regoli tal-Parlament dwar l-integrità u t-trasparenza" u jappellaw biex il- proposta mqassma fuq 14-il punt imressqa mill-President Metsola biex issir riforma tar-regoli tal-Parlament tiġi implimentata mill-aktar fis possibbli.
Nipproteġu l-informaturi b'mod aktar robust u niċċaraw ir-regoli dwar il-kunflitti ta' interess
F'rapport adottat il-Ħamis b'441 voti favur, 70 vot kontra u 71 astensjoni, il-MPE jitolbu reviżjoni rapida tal-Kodiċi ta' Kondotta għall-Membri, inklużi sanzjonijiet effettivi.
Il-Kodiċi għandu jipproteġi lill-informaturi b'mod aktar effettiv u jsaħħaħ ir-regoli dwar il-kunflitti ta' interess, id-dikjarazzjonijiet tal-assi u d-divulgazzjoni ta' introjtu sekondarju, kif ukoll il-projbizzjoni ta' xogħol sekondarju mħallas għal entitajiet koperti mir-Reġistru ta' Trasparenza.
Għalkemm id-djalogu bejn ir-rappreżentanti tal-gruppi ta' interess u dawk li jieħdu d-deċiżjonijiet jibqa' "parti essenzjali mid-demokrazija Ewropea", huma jenfasizzaw li l-mezzi mhux xierqa ta' kif wieħed jinfluwenza, it-tixħim u reati kriminali oħra huma inaċċettabbli.
L-indħil barrani għandu jkollu l-konsegwenzi
Il-MPE josservaw li pajjiżi bħall-"Qatar u l-Marokk, iżda wkoll iċ-Ċina, ir-Russja, l-Emirati Għarab Magħquda (EGħM), is-Serbja u t-Turkija investew ħafna fl-isforzi ta' lobbying fi Brussell".
Huma jenfasizzaw li l-indħil barrani "ma jistax jibqa' ma jkollux konsegwenzi", u appellaw biex il-proposti kollha leġiżlattivi u mhux leġiżlattivi dwar il-kooperazzjoni mal-awtoritajiet tal-istati li jipprovaw jinterferixxu, inklużi l-finanzjamenti tal-UE, jiġu sospiżi.
Il-fondi għall-organizzazzjonijiet tas-soċjetà ċivili u l-midja indipendenti kif ukoll għall-assistenza umanitarja għandhom jinżammu.
L-ambitu u l-monitoraġġ tar- Reġistru tat-Trasparenza għandhom jikbru u l-MPE kollha għandhom jiddikjaraw il-laqgħat li jkunu skedati ma' rappreżentanti ta' gruppi ta' interess, inklużi dawk il-laqgħat mar-rappreżentanti diplomatiċi minn pajjiżi li ma jagħmlux parti mill-UE.
Kontroll fuq l-attivitajiet tal-ex MPE
Il- Korp tal-Etika tal-UE l-ġdid għandu jara li l-ex MPE jħarsu l-perijodu ta' preklużjoni ta' sitt xhur u l-aċċess tagħhom għall-Parlament għandu jiġi rrevokat jekk huma jkunu jagħmlu lobbying fil-Parlament f'isem pajjiżi b'riskju għoli.
Il-MPE jiddispjaċihom ukoll li l-Kummissjoni ħadet tant żmien biex tippreżenta l-proposta tagħha u m'hix interessata fl-istabbiliment ta' korp tal-etika indipendenti tal-UE.
Wara l-votazzjoni, il-President tal-Parlament Ewropew Roberta Metsola qalet: "Il-proposti ta’ riforma adottati llum se joffru soluzzjonijiet fit-tul biex jgħinuna nsaħħu l-kapaċità li nevitaw lill-atturi esterni milli jinterferixxu fil-ħidma tagħna.
Dawn se jiffurmaw il-linja ta’ difiża tagħna kontra pajjiżi terzi awtokratiċi li qed jippruvaw irażżnu t-teħid ta’ deċiżjonijiet Ewropej u se jgħinuna nipproteġu s-soċjetajiet miftuħa u ħielsa tagħna.
Huma se jikkomplementaw il-miżuri immedjati kollha li diġà ġew implimentati biex tiżdied l-integrità."
Il-ko-rapporteur Vladimír Bilčík (PPE, is-Slovakkja) qal: "Il-Parlament għandu jibqa’ istituzzjoni miftuħa, filwaqt li jiddefendi lilu nnifsu mill-korruzzjoni u l-indħil barrani malizzjuż.
Biex niksbu dan qegħdin nipproponu li l-persunal li jaħdem fuq kwistjonijiet sensittivi jingħata l-approvazzjoni tas-sigurtà, il-laqgħat kollha ma’ partijiet terzi għandhom ikunu kollha żvelati pubblikament u r-relazzjonijiet politiċi ma’ pajjiżi terzi għandhom jitwettqu biss permezz ta’ kanali parlamentari stabbiliti."
Il-ko-rapporteur Nathalie Loiseau (Renew, Franza) qalet: "Wara x-xokk tal-Qatargate, u fi żmien li r-Russja, iċ-Ċina u pajjiżi oħrajn qed jippruvaw jinfiltraw ruħhom fil-Parlament biex jinfluwenzawna, il-Kumitat Speċjali dwar l-Indħil Barrani għadu kif adotta proposti qawwijin biex jimponi aktar trasparenza fuq il-Parlament u biex jiżgura aktar protezzjoni tal-ħidma tagħna kontra l-għedewwa tad-demokrazija Ewropea."
Il- Kumitat Speċjali tal-PE dwar l-Indħil Barrani, it-Trasparenza u r-Responsabbiltà tqabbad jabbozza dan ir-rapport, wara r- riżoluzzjoni plenarja tal-15 ta’ Diċembru 2022 Dan ir-rapport jikkomplementa s-sett ta’ miżuri adottati u li qed jitlestew f’korpi oħrajn tal-PE .
Kumitat Speċjali dwar l-Indħil Barrani fil-Proċessi Demokratiċi kollha fl-Unjoni Ewropea, inkluża d-Diżinformazzjoni (INGE 2)
It-test adottat se jkun disponibbli hawnhekk, 13.07.2023
Konferenza stampa mill-President tal-Kumitat Glucksmann, u l-ko-rapporteurs Bilčik u Loiseau, 13.07.2023
Reġistrazzjoni tad-dibattitu, 12.07.2023
Analiżi fil-fond tal-PE - "Lakuni legali u r-riskju ta’ indħil barrani" (05.02.2023)
Ritratti, vidjows u awdjo mingħajr ħlas
Il-Kummissjoni Ewropea aġġornat il-pjattaforma online tagħha “eLeniency” biex tiżgura li l-kumpaniji li huma partijiet fil-proċedimenti tal-kartelli u tal-antitrust ikunu jistgħu jaċċessaw id-dokumenti online faċilment u b'mod sigur.
Din il-verżjoni l-ġdida tippermetti interazzjoni effiċjenti mal-partijiet, u tadatta l-għodda għall-metodi ġodda ta' ħidma tal-lum.
Il-pjattaforma eLeniency, introdotta fl-2019 bħala għodda f'direzzjoni waħda, tippermetti lill-kumpaniji u lir-rappreżentanti legali tagħhom jissottomettu dikjarazzjonijiet u dokumenti online bħala parti mill-proċedimenti ta' klemenza, ta' riżolviment u ta' kooperazzjoni mhux tal-kartelli.
Madankollu, s'issa l-aċċess għal dokumenti li huma soġġetti għal protezzjoni partikolari, bħal prospetti korporattivi, kien isir esklussivament fil-bini fiżiku tal-Kummissjoni.
Il-verżjoni l-ġdida bidirezzjonali tal-għodda eLeniency se tippermetti lill-Kummissjoni biex, faċilment u b'mod sigur, turi d-dokumenti online.
Għalhekk, il-partijiet mhux se jkollhom bżonn aktar imorru fil-bini tal-Kummissjoni biex jaċċessaw jew biex jiġu nnotifikati bil-firxa ta' dokumenti u informazzjoni differenti ppreżentati matul il-proċedimenti ta' klemenza, ta' riżolviment tal-kartelli u ta' kooperazzjoni mhux tal-kartelli.
L-aċċess għall-eLeniency huwa ristrett għall-utenti awtorizzati minn qabel mill-Kummissjoni fuq bażi ta' każ b'każ.
Tipprovdi l-istess garanziji f'termini ta' kunfidenzjalità u protezzjoni legali bħall-proċedura tradizzjonali fil-bini fiżiku tal-Kummissjoni.
Għal dan l-għan, id-data kollha murija permezz tal-għodda eLeniency hija sigura u l-funzjonalitajiet kollha għall-ikkopjar, l-istampar jew it-tniżżil huma diżattivati.
L-użu tas-sistema eLeniency bħalissa huwa volontarju.
Il-kumpaniji u r-rappreżentanti legali tagħhom jistgħu jkomplu jużaw il-proċedura orali biex jagħmlu dikjarazzjonijiet jew jirċievu aċċess għal informazzjoni fil-bini tal-Kummissjoni, jekk ikunu jixtiequ jagħmlu dan.
Sa mill-introduzzjoni tagħha, eLeniency issostitwiet fil-biċċa l-kbira l-prattika preċedenti li jiġu ddettati prospetti korporattivi orali fil-bini tal-Kummissjoni fi Brussell u, matul il-perjodu ta' lockdown tal-Coronavirus, żgurat il-funzjonament bla xkiel tal-programm ta' klemenza.
eLeniency hija disponibbli 24 siegħa kuljum u 7 ijiem fil-ġimgħa.
Informazzjoni addizzjonali dwar is-salvagwardji tekniċi u l-istruzzjonijiet dwar kif tikseb aċċess għas-sistema u kif tużaha huma disponibbli fis-sit web tal-kompetizzjoni tal-Kummissjoni.
Matul din l-aħħar ġimgħa, wara l-abbuż ta' Mahsa Amini min-naħa tal-pulizija tal-moralità u l-mewt tagħha waqt li kienet detenuta, nisa u rġiel minn madwar l-Iran kollu eżerċitaw id-dritt fundamentali tagħhom li jinġabru u jipprotestaw.
Għadd dejjem jikber ta' rapporti jindikaw li, minkejja appelli ripetuti għal trażżin, ir-rispons tal-forzi tas-sigurtà u tal-pulizija Iranjani għad-dimostrazzjonijiet kien sproporzjonat u rriżulta fit-telf ta' ħajjiet kif ukoll f'għadd kbir ta' nies li sfaw feruti.
Id-deċiżjoni li jiġi ristrett b'mod sever l-aċċess għall-internet mill-awtoritajiet Iranjani rilevanti u li jiġu mblukkati pjattaformi ta' messaġġi istantanji hija kawża oħra ta' tħassib, peress li tikser b'mod sfaċċat il-libertà tal-espressjoni.
Għall-Unjoni Ewropea u l-istati membri tagħha, l-użu mifrux u sproporzjonat tal-forza kontra dimostranti mhux vjolenti huwa inġustifikabbli u inaċċettabbli.
In-nies fl-Iran, bħal kullimkien, għandhom id-dritt għal protesta paċifika.
Dan id-dritt irid jiġi żgurat fiċ-ċirkustanzi kollha.
L-UE u l-istati membri tagħha jħeġġu lill-awtoritajiet Iranjani biex jirrispettaw b'mod strett il-prinċipji minquxa fil-Patt Internazzjonali dwar id-Drittijiet Ċivili u Politiċi, li l-Iran huwa parti għalih.
Għalhekk, nistennew li l-Iran iwaqqaf immedjatament ir-ripressjoni vjolenti fuq il-protesti u jiżgura l-aċċess għall-internet, kif ukoll il-fluss liberu tal-informazzjoni.
Barra minn hekk, nistennew li l-Iran jiċċara l-għadd ta' mwiet u arresti, jeħles lid-dimostranti mhux vjolenti kollha u jipprovdi proċess ġust lid-detenuti kollha.
Barra minn hekk, il-qtil ta' Mahsa Amini għandu jiġi investigat kif dovut u fejn hemm provi li xi persuna hija responsabbli għall-mewt tagħha, din għandha twieġeb għal għemilha.
Nieħdu nota tad-dikjarazzjoni tal-President tal-Iran f'dak ir-rigward.
L-Unjoni Ewropea ser tkompli tqis l-għażliet kollha għad-dispożizzjoni tagħha qabel il-Kunsill Affarijiet Barranin li jmiss, biex tindirizza l-qtil ta' Mahsa Amini u l-mod kif il-forzi tas-sigurtà Iranjani rrispondew għad-dimostrazzjonijiet sussegwenti.
L-Unjoni Ewropea hija mħassba ħafna dwar il-ħsara lill-pipelines Nord Stream 1 u 2 li rriżultat fi ħruġ ta' gass fl-ilmijiet internazzjonali tal-Baħar Baltiku.
It-tħassib dwar is-sikurezza u l-ambjent huwa tal-akbar prijorità.
Dawn l-inċidenti mhumiex koinċidenza u jaffettwawna lkoll.
L-informazzjoni kollha disponibbli tindika li dak il-ħruġ ta' gass huwa r-riżultat ta' att intenzjonali.
Aħna ser nappoġġaw kwalunkwe investigazzjoni li għandha l-għan li tikseb ċarezza sħiħa dwar x'ġara u għaliex, u ser nieħdu passi ulterjuri biex inżidu r-reżiljenza tagħna fis-sigurtà tal-enerġija.
Kwalunkwe tfixkil intenzjonali tal-infrastruttura tal-enerġija Ewropea huwa assolutament inaċċettabbli u ser jiġi indirizzat bi tweġiba robusta u magħquda.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, l-Ukrajna u r-Repubblika tal-Moldova, il-pajjiż kandidat potenzjali l-Bożnija-Ħerzegovina 1 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-dikjarazzjoni.
1 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
L-Unjoni Ewropea tikkundanna bl-aktar mod qawwi possibbli r-"referenda" fażulli illegali mwettqa f'partijiet tar-reġjuni ta' Donetsk, Kherson, Luhansk, u Zaporizhzhia tal-Ukrajna attwalment u parzjalment okkupati mir-Russja.
L-UE ma tirrikonoxxix u qatt mhi ser tirrikonoxxi dawn ir-"referenda" illegali u l-eżitu ffalsifikat tagħhom, u ebda deċiżjoni meħuda abbażi ta' dan l-eżitu, u tħeġġeġ lill-Membri kollha tan-Nazzjonijiet Uniti biex jagħmlu l-istess.
Bl-organizzazzjoni ta' dawn ir-"referenda" fażulli illegali, ir-Russja għandha l-għan li tbiddel bil-forza l-fruntieri tal-Ukrajna rikonoxxuti internazzjonalment, li jikkostitwixxi ksur ċar u serju tal-Karta tan-NU.
Ir-riżultat tagħhom huwa null u bla effett u ma jista' jkollu ebda effett legali.
Ir-"referenda" fażulli illegali tar-Russja ma għandhom ebda leġittimità u jiksru b'mod sfaċċat id-dritt internazzjonali kif ukoll l-obbligi internazzjonali tar-Russja.
Dawn saru waqt li r-Russja qed twettaq gwerra ta' aggressjoni kontra l-Ukrajna u, bħala għan, għandhom l-annessjoni mir-Russja tat-territorji okkupati tal-Ukrajna.
Dawn jiksru l-Kostituzzjoni tal-Ukrajna u l-indipendenza, is-sovranità u l-integrità territorjali tal-Ukrajna.
Barra minn hekk, ir-"referenda" fażulli illegali tar-Russja fl-Ukrajna seħħew fost abbużi mifruxa u sistematiċi tad-drittijiet tal-bniedem kif ukoll intimidazzjoni ta' ċittadini Ukreni mir-Russja u l-awtoritajiet maħtura b'mod illeġittimu tagħha fit-territorji okkupati tal-Ukrajna.
Għalhekk, dawn il-"votazzjonijiet" illegali, li saru taħt pressjoni u bl-għaġla, ma jirrappreżentawx l-espressjoni tar-rieda ħielsa tan-nies li jgħixu f'dawn ir-reġjuni tal-Ukrajna.
L-UE tfaħħar il-kuraġġ tar-residenti Ukreni li opponew ir-"referenda" u jkomplu jirreżistu l-okkupazzjoni Russa.
Dawk kollha involuti fl-organizzazzjoni ta' dawn ir-"referenda" fażulli illegali kif ukoll dawk responsabbli għal ksur ieħor tad-dritt internazzjonali fl-Ukrajna ser jinżammu responsabbli.
F'dan ir-rigward, ser jitressqu miżuri restrittivi addizzjonali kontra r-Russja.
L-UE tibqa' soda fl-appoġġ tagħha għall-indipendenza, is-sovranità u l-integrità territorjali tal-Ukrajna fil-konfini rikonoxxuti internazzjonalment tagħha, u tesiġi li r-Russja tirtira immedjatament, għalkollox u mingħajr kondizzjonijiet, it-truppi u t-tagħmir militari kollha tagħha mit-territorju kollu tal-Ukrajna fi ħdan il-fruntieri tagħha rikonoxxuti internazzjonalment.
F'konformità mal-Karta tan-NU u d-dritt internazzjonali, l-Ukrajna qed teżerċita d-dritt leġittimu tagħha li tiddefendi lilha nnifisha kontra l-aggressjoni Russa biex terġa' tikseb il-kontroll sħiħ tat-territorju tagħha u għandha d-dritt li tillibera territorji okkupati fi ħdan il-fruntieri tagħha rikonoxxuti internazzjonalment.
L-UE u l-Istati Membri tagħha ser ikomplu jappoġġaw l-isforzi tal-Ukrajna għal dan l-għan, sakemm ikun meħtieġ.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, l-Ukrajna u r-Repubblika tal-Moldova, il-pajjiż kandidat potenzjali l-Bożnija-Ħerzegovina 1 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-dikjarazzjoni.
1 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Il-Presidenza Ċeka tal-Kunsill tal-Unjoni Ewropea u l-Parlament Ewropew laħqu ftehim politiku proviżorju fir-rigward tar-reġim għall-aċċess tal-bastimenti tas-sajd għall-ilmijiet territorjali tal-istati membri.
Il-ftehim proviżorju jestendi r-regoli tal-aċċess għall-ilmijiet tal-Unjoni - li kienu ser jiskadu fi tmiem is-sena - għal għaxar snin oħra.
Jekk jiġi adottat, għandu jidħol fis-seħħ fl-1 ta' Jannar 2023.
Il-ftehim jiżgura li r-restrizzjonijiet attwali mhux ser jiskadu fi tmiem is-sena u mhux ser iwassal għal aċċess mingħajr restrizzjoni għall-ilmijiet tal-istati membri.
Dan kien ftehim urġenti ħafna.
Irnexxielna nevitaw kaos fl-ilmijiet territorjali tal-istati membri u fl-istess ħin niggarantixxu l-kontinwità, iċ-ċertezza u l-istabbiltà għall-flotot tas-sajd u s-sajjieda kollha.
Il-bilanċ żviluppat fl-Unjoni taħt ir-reġim attwali mhux ser jiġi interrott, li żgur hija aħbar mill-aqwa.
Jaroslav Zajíček, Viċi Rappreżentant Permanenti Ċek
Kif hemm enfasizzat fil-ftehim proviżorju, dawn ir-restrizzjonijiet għall-aċċess huma parti integrali mill-Politika Komuni tas-Sajd (PKS).
It-tul ta' żmien u l-kamp ta' applikazzjoni ta' din l-estensjoni jistgħu jiġu riveduti fil-qafas ta' kwalunkwe rieżami futur tal-PKS, wara valutazzjoni minn qabel tal-funzjonament tal-politika.
Il-Kummissjoni ser tivvaluta r-regoli ġenerali dwar l-aċċess għall-ilmijiet qabel l-iskadenza tad-derogi attwali, sat-30 ta' Ġunju 2031.
Il-ftehim proviżorju jiċċara aħjar l-aċċess għall-bastimenti Taljani għaż-żona ta' 6 sa 12-il mil nawtiku tal-ilmijiet territorjali Griegi fil-Baħar Jonju u fiż-żona ekonomika esklużiva Griega, u jżomm il-kundizzjonalitajiet eżistenti fir-rigward tal-aċċess reċiproku tal-flotot Kroati u Sloveni għall-ilmijiet rispettivi tagħhom.
Kuntest Il-politika komuni tas-sajd (PKS) tal-UE tistabbilixxi regoli għall-ġestjoni tal-flotot tas-sajd Ewropej u għall-konservazzjoni tal-istokkijiet tal-ħut.
Skont il-PKS, il-flotot tas-sajd Ewropej kollha għandhom aċċess ugwali għall-ilmijiet u ż-żoni tas-sajd tal-UE, li jippermetti lis-sajjieda jikkompetu b'mod ġust.
Fl-1977, l-istati membri nnegozjaw deroga għal dan il-prinċipju ewlieni, biex l-istati kostali jkunu jistgħu jirriżervaw l-aċċess għall-ewwel 6 mili għall-flotot nazzjonali tagħhom, u jkunu sostnuti d-drittijiet storiċi ta' stati membri oħra fiż-żona ta' bejn 6 mili u 12-il mil.
Id-deroga ġiet inkorporata fil-PKS u baqgħet tinżamm minn dak iż-żmien 'l hawn, imġedda kull għaxar snin fil-qafas ta' riformi suċċessivi tal-PKS.
Din id-deroga kienet ser tiskadi fil-31 ta' Diċembru 2022.
Fil-5 ta' Lulju 2021, il-Kummissjoni Ewropea adottat proposta biex testendi r-restrizzjonijiet fuq l-aċċess għall-ilmijiet tal-UE għal għaxar snin oħra, sabiex tiġi evitata l-interruzzjoni tar-reġim attwali.
Il-passi li jmiss Il-ftehim politiku proviżorju jrid jiġi adottat mill-Kunsill u mill-Parlament Ewropew.
Aħna nirrifjutaw bil-qawwa u nikkundannaw b'mod inekwivoku l-annessjoni illegali mir-Russja tar-reġjuni Ukreni ta' Donetsk, Luhansk, Zaporizhzhia u Kherson.
Billi intenzjonalment iddgħajjef l-ordni internazzjonali bbażat fuq ir-regoli u tikser b'mod sfaċċat id-drittijiet fundamentali tal-Ukrajna għall-indipendenza, is-sovranità u l-integrità territorjali, prinċipji ewlenin kif minquxa fil-Karta tan-NU u fid-dritt internazzjonali, ir-Russja qed tpoġġi s-sigurtà dinjija f'riskju.
Aħna ma nirrikonoxxux u qatt mhu ser nirrikonoxxu r-"referenda" illegali li r-Russja fasslet bħala pretest għal dan il-ksur ulterjuri tal-indipendenza, is-sovranità u l-integrità territorjali tal-Ukrajna, u lanqas ir-riżultati ffalsifikati u illegali tagħhom.
Qatt mhu ser nirrikonoxxu din l-annessjoni illegali.
Dawn id-deċiżjonijiet huma nulli u bla effett u ma jista' jkollhom ebda effett legali.
Nappellaw lill-Istati u lill-organizzazzjonijiet internazzjonali kollha biex jirrifjutaw b'mod inekwivoku din l-annessjoni illegali.
Quddiem il-gwerra ta' aggressjoni tar-Russja kif ukoll tal-aħħar eskalazzjoni ta' Moska, l-Unjoni Ewropea tappoġġa b'mod riżolut lill-Ukrajna u l-poplu tagħha.
Ninsabu sodi fl-appoġġ tagħna għall-integrità territorjali u s-sovranità tal-Ukrajna.
L-Ukrajna qed teżerċita d-dritt leġittimu tagħha li tiddefendi lilha nfisha kontra l-aggressjoni Russa biex terġa' tikseb il-kontroll sħiħ tat-territorju tagħha u għandha d-dritt li tillibera territorji okkupati fi ħdan il-fruntieri tagħha rikonoxxuti internazzjonalment.
It-theddid nukleari magħmul mill-Kremlin, il-mobilizzazzjoni militari u l-istrateġija li tipprova tippreżenta b'mod falz it-territorju tal-Ukrajna bħala dak tar-Russja u li tistħajjel li l-gwerra issa qed isseħħ fit-territorju tar-Russja mhux ser inaqqsu d-determinazzjoni tagħna.
Ser insaħħu l-miżuri restrittivi tagħna kontra l-azzjonijiet illegali tar-Russja.
Dawn ser ikomplu jżidu l-pressjoni fuq ir-Russja biex ittemm il-gwerra ta' aggressjoni tagħha.
Intennu li l-Unjoni Ewropea tappoġġa bis-sħiħ lill-Ukrajna u ser tkompli tipprovdi appoġġ ekonomiku, militari, soċjali u finanzjarju b'saħħtu lill-Ukrajna għal kemm ikun hemm bżonn.
Il-ministri għall-enerġija tal-UE llum laħqu ftehim politiku dwar proposta għal regolament tal-Kunsill biex jiġu indirizzati l-prezzijiet għoljin tal-enerġija.
Ir-regolament jintroduċi miżuri komuni biex titnaqqas id-domanda għall-elettriku u biex jinġabar u jitqassam mill-ġdid id-dħul żejjed fis-settur tal-enerġija lill-klijenti finali.
Qed ngħixu fi żminijiet eċċezzjonali u qed naħdmu b'mod eċċezzjonalment rapidu, koordinat u solidali biex niffurmaw front magħqud kontra l-użu kontinwu tal-provvisti tal-enerġija bħala arma mir-Russja.
Il-ftehim milħuq illum ser jagħti serħan liċ-ċittadini u l-kumpaniji Ewropej.
L-istati membri ser jillivellaw il-kurva tad-domanda għall-elettriku matul is-sigħat l-aktar intensivi, u dan ikollu effett pożittiv dirett fuq il-prezzijiet.
Ser iqassmu mill-ġdid il-profitti żejda mis-settur tal-enerġija lil dawk li qed isibuha diffiċli biex iħallsu l-kontijiet tagħhom.
Jozef Síkela, ministru Ċek għall-industrija u l-kummerċ
Tnaqqis fid-domanda għall-elettriku Il-Kunsill qabel dwar mira ta' tnaqqis ġenerali volontarja ta' 10% tal-konsum gross tal-elettriku u mira ta' tnaqqis obbligatorja ta' 5% tal-konsum tal-elettriku fil-ħinijiet l-aktar intensivi.
L-istati membri ser jidentifikaw 10% tal-ħinijiet l-aktar intensivi tagħhom bejn l-1 ta' Diċembru 2022 u l-31 ta' Marzu 2023 li matulhom ser inaqqsu d-domanda.
Ser ikunu liberi li jagħżlu l-miżuri xierqa biex inaqqsu l-konsum għaż-żewġ miri f'dan il-perjodu.
Limitu massimu fuq id-dħul mis-suq għall-inframarġinali Il-Kunsill qabel li jillimita d-dħul mis-suq għal €180/MWh għall-ġeneraturi tal-elettriku, inkluż l-intermedjarji, li jużaw hekk imsejħa teknoloġiji inframarġinali biex jipproduċu l-elettriku, bħas-sorsi rinnovabbli, l-enerġija nukleari u l-linjite.
Dawn l-operaturi għamlu qligħ finanzjarju kbir mhux mistenni matul dawn l-aħħar ftit xhur, mingħajr ma żdiedu l-ispejjeż operattivi tagħhom.
Dan huwa minħabba r-rwol tal-faħam u l-gass bħala sorsi marġinali li jiffissaw il-prezzijiet li bħalissa qed jgħollu l-prezz finali tal-elettriku.
Il-livell tal-limitu massimu huwa mfassal biex jippreserva l-profittabbiltà tal-operaturi u jevita li jfixkel l-investimenti fl-enerġija rinnovabbli.
L-istati membri qablu li jużaw miżuri tal-għażla tagħhom biex jiġbru d-dħul żejjed u jidderiġuh mill-ġdid lejn l-appoġġ u l-protezzjoni tal-klijenti finali tal-elettriku.
L-istati membri introduċew xi flessibbiltajiet biex jirriflettu ċ-ċirkostanzi nazzjonali tagħhom u l-miżuri fis-seħħ fil-livell nazzjonali.
Dawn jinkludu l-possibbiltà li jiġi stabbilit limitu massimu ogħla fuq id-dħul, jintużaw miżuri li jkomplu jillimitaw id-dħul mis-suq, differenzjar bejn it-teknoloġiji, u l-applikazzjoni ta' limiti għad-dħul mis-suq ta' atturi oħra inkluż negozjanti, fost affarijiet oħra.
F'sitwazzjonijiet fejn id-dipendenza netta fuq l-importazzjoni ta' stat membru tkun 100% jew aktar, għandhom jikkonkludu ftehim sal-1 ta' Diċembru 2022 biex jaqsmu d-dħul żejjed b'mod xieraq mal-istat membru esportatur.
Stati membri oħra huma wkoll mistiedna jikkonkludu ftehimiet bħal dawn.
Imposta ta' solidarjetà għas-settur tal-fjuwils fossili L-istati membri qablu li jistabbilixxu kontribuzzjoni ta' solidarjetà temporanja obbligatorja fuq il-profitti tan-negozji attivi fis-setturi tal-petroleum grezz, tal-gass naturali, tal-faħam, u tar-raffineriji.
Il-kontribuzzjoni ta' solidarjetà tiġi kkalkulata fuq il-profitti taxxabbli, kif iddeterminati skont ir-regoli tat-taxxa nazzjonali fis-sena fiskali li tibda fl-2022 u/jew fl-2023, li huma ogħla minn żieda ta' 20% tal-profitti taxxabbli annwali medji mill-2018 sa issa.
Il-kontribuzzjoni ta' solidarjetà ser tapplika flimkien mat-taxxi u l-imposti regolari applikabbli fl-istati membri.
L-istati membri jistgħu jżommu miżuri nazzjonali li huma ekwivalenti għall-imposta ta' solidarjetà dment li jkunu kompatibbli mal-objettivi tar-regolament u jiġġeneraw mill-inqas rikavat komparabbli.
L-istati membri ser jużaw ir-rikavati mill-kontribuzzjoni ta' solidarjetà biex jipprovdu sostenn finanzjarju lill-unitajiet domestiċi u l-kumpaniji u biex itaffu l-effetti tal-prezzijiet għoljin tal-elettriku bl-imnut.
Miżuri bl-imnut għall-SMEs Il-Kunsill qabel li l-istati membri jistgħu temporanjament jistabbilixxu prezz għall-provvista tal-elettriku lill-intrapriżi żgħar u ta' daqs medju biex jappoġġaw aktar lill-SMEs li qed ibatu minħabba l-prezzijiet għoljin tal-enerġija.
L-istati membri qablu wkoll li jistgħu b'mod eċċezzjonali u temporanju jistabbilixxu prezz għall-provvista tal-elettriku li jkun inqas mill-kost.
Applikazzjoni Il-miżuri huma ta' natura temporanja u straordinarja.
Ser japplikaw mill-1 ta' Diċembru 2022 sal-31 ta' Diċembru 2023.
Il-miri għat-tnaqqis tal-konsum tal-enerġija għandhom japplikaw sal-31 ta' Marzu 2023.
Il-limitu massimu obbligatorju fuq id-dħul mis-suq għandu japplika sat-30 ta' Ġunju 2023.
L-istati membri introduċew eżenzjonijiet speċifiċi għal Ċipru u Malta.
Il-kuntest u l-passi li jmiss Ir-regolament ser jiġi adottat formalment bi proċedura bil-miktub fl-ewwel ġranet ta' Ottubru.
Imbagħad ser jiġi ppubblikat fil-Ġurnal Uffiċjali tal-UE u jidħol fis-seħħ 'l għada.
L-UE ġarrbet żieda mhux tas-soltu fil-prezzijiet tal-enerġija li ġiet aggravata aktar mill-aggressjoni militari mir-Russja kontra l-Ukrajna.
Il-pajjiżi tal-UE huma magħquda u qed jikkoordinaw l-isforzi tagħhom mill-qrib fi spirtu ta' solidarjetà biex jiżguraw il-provvista tal-enerġija tal-UE u jtaffu l-impatt tal-prezzijiet għoljin tal-enerġija fuq il-konsumaturi u fuq l-ekonomija.
F'dan il-kuntest, fl-14 ta' Settembru 2022, wara l-gwida politika mogħtija mill-Kunsill fil-Kunsill Straordinarju tal-Enerġija tad-9 ta' Settembru, il-Kummissjoni ppreżentat proposta għal Regolament tal-Kunsill dwar intervent ta' emerġenza biex jiġu indirizzati l-prezzijiet għoljin tal-enerġija.
Il-proposta tikkomplementa l-inizjattivi u l-leġiżlazzjoni eżistenti tal-UE, adottati f'dawn l-aħħar xahrejn biex l-enerġija tinżamm affordabbli u tiġi żgurata s-sigurtà tal-provvista tal-enerġija tal-UE, bħalma huma r-regolament dwar it-tnaqqis tad-domanda għall-gass, ir-regolament dwar il-ħżin tal-gass, il-ħolqien ta' pjattaforma tal-enerġija tal-UE u inizjattivi ta' sensibilizzazzjoni għad-diversifikazzjoni tas-sorsi tal-provvista.
Il-miżuri jikkomplementaw ukoll l-inizjattivi proposti fil-qafas tar-REPowerEU f'Mejju 2022.
Regolament dwar intervent ta' emerġenza biex jiġu indirizzati l-prezzijiet għoljin tal-enerġija
Il-prezzijiet tal-enerġija u s-sigurtà tal-provvista (informazzjoni ġenerali)
Ir-rispons tal-UE għall-invażjoni tal-Ukrajna (informazzjoni ġenerali)
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Ekonomiċi u Finanzjarji, 4 ta' Ottubru 2022 Il-Kunsill ser jiddiskuti s-sitwazzjoni ekonomika u l-prezzijiet għoljin tal-enerġija.
Huwa ser jipprova jilħaq qbil dwar il-pożizzjoni tiegħu dwar il-proposta REPowerEU.
Huwa ser japprova wkoll konklużjonijiet dwar il-finanzjament tal-ġlieda kontra t-tibdil fil-klima qabel il-COP 27.
Aqra iktar
Laqgħa informali tal-kapijiet ta' stat jew ta' gvern, Praga, 7 ta' Ottubru 2022 Il-mexxejja tal-UE ser jiffokaw prinċipalment fuq it-tliet suġġetti li ġejjin: l-Ukrajna, l-enerġija u l-ekonomija.
Aqra iktar
Kunsill Ġustizzja u Affarijiet Interni, 13-14 ta' Ottubru 2022 Il-ministri għall-ġustizzja ser jiġu aġġornati dwar il-ġlieda kontra l-impunità fl-Ukrajna.
Huma ser jaqsmu l-fehmiet tagħhom dwar it-taħriġ ġudizzjarju u l-impatt tiegħu fuq l-aċċess għall-ġustizzja, kif ukoll dwar ir-rispett tad-drittijiet fundamentali fi żminijiet ta' kriżi.
Il-ministri ser jivvalutaw il-progress fl-abbozz ta' direttiva dwar il-kriminalità ambjentali u jevalwaw il-ħidma tal-Uffiċċju tal-Prosekutur Pubbliku Ewropew.
Il-ministri għall-affarijiet interni tal-UE ser jaqsmu l-fehmiet tagħhom dwar l-istat ġenerali taż-żona Schengen, b'enfasi partikolari fuq il-ġestjoni tal-fruntieri esterni.
Huma ser jiddiskutu s-sitwazzjoni tar-refuġjati fl-UE, kif ukoll l-implikazzjonijiet għas-sigurtà interna fil-kuntest tal-gwerra fl-Ukrajna.
Il-Presidenza ser tgħarraf dwar is-sitwazzjoni attwali rigward il-fajls li jikkonċernaw l-ażil u l-migrazzjoni.
Waqt l-ikel, il-ministri ser jiddiskutu l-evoluzzjonijiet reċenti fir-rotta migratorja tal-Balkani tal-Punent.
Aqra iktar
Grupp tal-Euro, 3 ta' Ottubru 2022
Kunsill ta' Assoċjazzjoni UE-Iżrael, 3 ta' Ottubru 2022
Laqgħa tal-Komunità Politika Ewropea, 6 ta' Ottubru 2022
Laqgħa informali tal-ministri għall-enerġija, 11-12 ta' Ottubru 2022
Laqgħa informali tal-ministri għall-impjiegi u l-affarijiet soċjali, 12-13 ta' Ottubru 2022
Kalendarju indikattiv tal-laqgħat taħt il-presidenza Ċeka (1 ta' Lulju - 31 ta' Diċembru 2022)
Is-sit web tal-presidenza Ċeka
Għeżież kollegi, Fi ftit jiem ser niltaqgħu flimkien għal żewġ avvenimenti importanti fi Praga: l-ewwel laqgħa tal-Komunità Politika Ewropea fis-6 ta' Ottubru, u laqgħa informali tal-Kunsill Ewropew l-għada.
L-ewwel laqgħa tal-Komunità Politika Ewropea Fil-Kunsill Ewropew ta' Ġunju, kellna diskussjoni strateġika dwar ir-relazzjonijiet tal-Unjoni Ewropea mas-sħab tagħha fl-Ewropa.
Bil-konsegwenzi drammatiċi tal-gwerra tar-Russja li qed jaffettwaw il-pajjiżi Ewropej fuq bosta fronti, qbilna li nniedu l-Komunità Politika Ewropea bl-għan li nlaqqgħu flimkien pajjiżi fil-kontinent Ewropew u nipprovdu pjattaforma għall-koordinazzjoni politika.
L-ambizzjoni hi li l-Mexxejja jinġiebu flimkien fuq l-istess livell u li jitrawmu d-djalogu politiku u l-kooperazzjoni dwar kwistjonijiet ta' interess komuni sabiex, flimkien, naħdmu fuq it-tisħiħ tas-sigurtà, l-istabbiltà u l-prosperità tal-Ewropa kollha kemm hi.
Matul id-diversi skambji ppjanati, ser ikollkom l-opportunità li tiddiskutu temi bħall-paċi u s-sigurtà, is-sitwazzjoni ekonomika, l-enerġija u l-klima, u l-migrazzjoni u l-mobbiltà.
Mhu previst l-ebda eżitu formali bil-miktub tal-Komunità Politika Ewropea.
F'termini tal-aspetti prattiċi, il-laqgħa, li ser issir fil-Kastell ta' Praga fis-6 ta' Ottubru, ser tibda b'sessjoni plenarja ta' ftuħ mis-13:00 sas-14:00.
Wara ser tiġu mistiedna tipparteċipaw f'diskussjonijiet madwar il-mejda t-tonda sa bejn wieħed u ieħor l-16:00.
Mill-16:00 sas-19:00, ser ikollkom l-opportunità li tiskedaw laqgħat bilaterali.
Is-sessjoni plenarja tal-għeluq ser issir matul l-ikla ta' filgħaxija.
Laqgħa informali tal-Kapijiet ta' Stat jew ta' Gvern tal-UE Ser niltaqgħu fis-7 ta' Ottubru għal-laqgħa informali tagħna.
Ser niddiskutu l-aktar tliet kwistjonijiet urġenti - u interkonnessi - għalina lkoll, jiġifieri l-gwerra tar-Russja fl-Ukrajna, l-enerġija u s-sitwazzjoni ekonomika.
Il-gwerra fl-Ukrajna tkompli tinfurja.
Sfortunatament il-Kremlin ħa passi eskalatorji irresponsabbli: organizza kampanja nazzjonali ta' mobilizzazzjoni, "referenda" koerċittivi fażulli u l-annessjoni illegali tat-territorji tal-Ukrajna, u jkompli għaddej bir-retorika ta' theddid.
Fid-dawl ta' dawn l-iżviluppi, irridu nibqgħu magħqudin u sodi fir-rispons tagħna.
Is-solidarjetà tagħna mal-Ukrajna u l-poplu tagħha tibqa' soda.
Ser inkomplu nsaħħu l-miżuri restrittivi tagħna biex inkomplu nżidu l-pressjoni fuq ir-Russja biex ittemm il-gwerra tagħha.
Fil-laqgħa tagħna ser niddiskutu kif nistgħu nkomplu nipprovdu appoġġ ekonomiku, militari, politiku u finanzjarju b'saħħtu lill-Ukrajna sakemm ikun hemm bżonn.
Ser neżaminaw ukoll kif l-aħjar nipproteġu l-infrastruttura kritika tagħna.
Il-gwerra fl-Ukrajna qed ikollha impatt drammatiku fuq is-sitwazzjoni tal-enerġija fl-Ewropa, b'effett kollaterali fuq l-ekonomija tagħna.
L-objettiv primarju tagħna huwa li niżguraw li niggarantixxu s-sigurtà tal-provvista u l-enerġija affordabbli għall-unitajiet domestiċi u n-negozji tagħna, b'mod partikolari hekk kif toqrob il-kesħa tax-xitwa.
Aħna ser nivvalutaw id-deċiżjonijiet li diġà ttieħdu f'dan ir-rigward u nagħtu gwida dwar azzjoni ulterjuri meħtieġa biex niżguraw rispons Ewropew ikkoordinat sew.
Ser neżaminaw ukoll kif l-aħjar nindirizzaw dawn l-isfidi għall-ekonomija tagħna b'mod ġenerali.
L-indirizzar tal-prezzijiet għoljin għall-unitajiet domestiċi u n-negozji, l-appoġġ għat-tkabbir u l-impjiegi u l-protezzjoni tal-persuni vulnerabbli li jbatu l-aktar minn kontijiet għoljin tal-enerġija huma t-tħassib ewlieni tagħna.
Aktar minn qatt qabel, iċ-ċavetta ser tkun il-kapaċità tagħna li nkunu magħqudin u nikkoordinaw ir-rispons ta' politika tagħna, fi spirtu ta' solidarjetà u b'difiża tal-interessi komuni tagħna.
Nistenna b'interess li narakom fi Praga.
Ittra ta' stedina mill-President Charles Michel
Skopri kif il-Membri tal-PE jridu jżidu l-effiċjenza fl-użu tal-enerġija u l-użu tal-enerġija rinnovabbli.
Fl-2018, il-Parlament Ewropew approva regoli biex jgħin fil- ġlieda kontra t-tibdil fil-klima , kif ukoll inaqqas id-dipendenza tal-UE fuq l-importazzjonijiet tal-fjuwils fossili u jgħin lill-unitajiet domestiċi jiġġeneraw l-enerġija ekoloġika tagħhom stess.
Dan il-pakkett leġiżlattiv huwa magħmul minn tliet liġijiet: waħda dwar l-enerġija rinnovabbli , waħda dwar l-effiċjenza fl-użu tal-enerġija u waħda dwar mekkaniżmu ta' kontroll .
Il-liġijiet dwar l-użu tal-enerġija rinnovabbli u dwar l-effiċjenza fl-użu tal-enerġija qegħdin bħalissa jiġu riveduti biex jgħinu lill-UE tilħaq għanijiet klimatiċi ambizzjużi ġodda stabbiliti skont il-Patt Ekoloġiku Ewropew tal-2021.
It-tisħiħ tas-sehem tal-enerġija rinnovabbli u t-titjib fl-effiċjenza fl-użu tal-enerġija se jgħinu wkoll lill-Ewropa tnaqqas id-dipendenza tagħha fuq l-importazzjonijiet tal-fjuwils fossili li fil-biċċa l-kbira jiġu mir-Russja.
Żieda fis-sehem tas-sorsi ta' enerġija rinnovabbli
Is-sehem ta' enerġija kkunsmata minn sorsi rinnovabbli rdoppja f'dawn l-aħħar snin, minn madwar 9.6% fl-2004 għal 22.1% fl-2020.
Dan ifisser li l-UE laħqet il-mira tagħha ta' 20% għall-2020.
Skont ir-regoli attwali, is-sehem tas-sorsi ta' enerġija rinnovabbli għandu jkun mill-inqas 32% sal-2030 u l-Membri tal-PE jridu li din il-mira tiżdied għal 45%.
Titjib fl-effiċjenza fl-użu tal-enerġija
It-titjib fl-effiċjenza fl-użu tal-enerġija jista' jnaqqas mhux biss l-emissjonijiet tas-CO2, iżda wkoll in-nefqa annwali ta' €330 biljun f'importazzjonijiet tal-UE.
Din hija r-raġuni għaliex il-leġiżlaturi tal-UE qed jaħdmu biex jaġġornaw il-mira ta' 32.5% tal-effiċjenza fl-użu tal-enerġija għall-2030, li kien hemm qbil dwarha fl-2018.
L-effiċjenza fl-użu tal-enerġija tfisser l-użu ta' inqas enerġija biex jiġi prodott l-istess riżultat.
Il-miri l-ġodda proposti huma tnaqqis ta' mill-inqas 40% fil-konsum finali tal-enerġija u 42.5% fil-konsum tal-enerġija primarja.
Il-konsum finali tal-enerġija jirreferi għall-enerġija użata mill-konsumaturi finali (bħall-konsum tal-elettriku tal-unitajiet domestiċi), filwaqt li l-konsum tal-enerġija primarja jirrappreżenta d-domanda totali għall-enerġija f'pajjiż (pereżempju l-fjuwil maħruq biex jipproduċi l-elettriku).
Qasam importanti li għandu bżonn jitjieb huwa t-tisħin u t-tkessiħ tal-bini, li jammonta għal 40% tal-enerġija kollha kkunsmata fl-UE.
Madwar 75% tal-bini huwa ineffiċjenti fl-użu tal-enerġija.
Biex tiġi indirizzata din il-kwistjoni, il-Parlament adotta, f'April 2018, regoli ġodda dwar l-effiċjenza fl-użu tal-enerġija tal-bini .
L-għan huwa li sal-2050, il-bini fl-UE kważi lanqas juża enerġija.
Barra minn hekk, fl-2017 il-Parlament issimplifika t-tikketti tal-enerġija għal tagħmir tad-dar , bħal lampi, televixins u vacuum cleaners, biex ikun aktar faċli għall-konsumatur li jqabbel l-effiċjenza fl-użu tal-enerġija tagħhom.
Fl-2018, il-Membri tal-PE approvaw ukoll regoli ġodda dwar l-hekk imsejħa governanza tal-unjoni tal-enerġija .
Dan huwa mekkaniżmu ta' kontroll sabiex jiġi mmonitorjat il-progress tal-pajjiżi lejn il- miri tal-enerġija u tal-klima tal-UE għall-2030 u għodda ta' kooperazzjoni sabiex jimtela l-vojt f'każ li Stat Membru jaqa' lura.
Il-Membri tal-PE se jaqblu dwar il-pożizzjoni tagħhom dwar l-aġġornamenti dwar l-enerġija rinnovabbli u l-effiċjenza fl-użu tal-enerġija fil-plenarja ta' Settembru.
Aktar tagħrif dwar it-tibdil fil-klima fl-UE:
It-tibdil fil-klima fl-Ewropa: fatti u ċifri
Dan l-artiklu oriġinarjament ġie ppubblikat fl-2018 iżda ġie rivedut biex jirrifletti l-miri aktar ambizzjużi li qed jiġu nnegozjati bħalissa.
Biex jgħin lill-UE tilħaq il-miri ambizzjużi fit-tnaqqis ta' emissjonijiet fir-rigward tat-tibdil fil-klima, il-Parlament qed iħaffef alternattivi aktar ekoloġiċi bħal enerġija rinnovabbli.
Il-kriżi tal-enerġija attwali, amplifikata mill-aggressjoni tar-Russja fl-Ukrajna, enfasizzat il-ħtieġa li titnaqqas id-dipendenza tal-UE fuq il-fjuwils fossili Russi u li tiġi diversifikata u żgurata l-provvista tal-enerġija tal-UE billi ssir enfasi fuq alternattivi aktar ekoloġiċi – bħas-sorsi ta' enerġija rinnovabbli.
B'mod parallel, l-UE trid tmexxi t-tranżizzjoni ekoloġika biex tiġġieled il-kriżi klimatika.
Aqra aktar dwar ir-rispons tal-UE għat-tibdil fil-klima .
Deċiżjoni dwar miri ġodda tal-UE għall-enerġija rinnovabbli għall-2030
L-isforzi klimatiċi ambizzjużi tal-Ewropa huma stabbiliti fil-pakkett dwar il-klima "Lesti għall-mira ta' 55%".
L-għan tal-UE huwa li tnaqqas l-emissjonijiet tal-gassijiet serra (GHG) b'55% sal-2030 , u ssir newtrali għall-klima sal-2050 .
Il-Parlament qabel dwar il-pożizzjoni tiegħu dwar l-aġġornament tad-Direttiva tal-UE dwar l-enerġija rinnovabbli f'Settembru.
Jixtieq li s-sehem tal-enerġija rinnovabbli fit-taħlita tal-enerġija tal-UE jiżdied mill-mira attwali ta' 32% sal-2030 għal 45%.
Il-pjan REPowerEU tal-Kummissjoni, ippreżentat f'Mejju 2022, jenfasizza l-ħtieġa li titħaffef it-tranżizzjoni lejn enerġija nadifa u li jiġu eliminati gradwalment l-importazzjonijiet tal-enerġija mir-Russja billi jiżdied is-sehem tas-sorsi ta' enerġija rinnovabbli fil-ġenerazzjoni tal-enerġija, fl-industrija, fil-bini u fit-trasport għal 45% sal-2030.
Kun af aktar dwar il-pakket "Lesti għall-mira ta' 55%" u l-Patt Ekoloġiku .
Żieda fis-sehem tal-enerġija rinnovabbli fis-setturi kollha fl-UE
is-sehem tal-enerġija rinnovabbli fil-konsum tal-enerġija tal-UE fl-2020.
Jinsab 'il fuq mill-mira tal-2020 ta' 20% u aktar minn irdoppja mill-2004 (9.6%).
Il-Kummissjoni qed tipproponi wkoll miri aġġornati fis-setturi li ġejjin:
bini – użu tal-enerġija rinnovabbli ta' 49% sal-2030.
tisħin u tkessiħ – iż-żieda annwali indikattiva eżistenti ta' 1.1 punti perċentwali ssir vinkolanti għall-pajjiżi tal-UE.
tisħin u tkessiħ distrettwali – żieda annwali indikattiva ta' 2.1 punti perċentwali fl-użu ta' sorsi rinnovabbli u kesħa u sħana mormija (żieda miż-żieda attwali ta' punt).
industrija – parametru referenzjarju ġdid ta' żieda annwali ta' 1 punti perċentwali fl-użu tal-enerġija rinnovabbli.
Il-Membri tal-PE jappoġġjaw il-mira tal-bini tal-Kummissjoni iżda jixtiequ jżidu ż-żieda annwali għat-tisħin u t-tkessiħ għal 2.3 punti. .
Iridu wkoll mira aktar ambizzjuża ta' 1.9 punti għall-industrija,
Il-Membri tal-PE jridu li l-pajjiżi tal-UE:
jiżviluppaw mill-inqas żewġ proġetti transfruntiera għall-espansjoni tal-elettriku ekoloġiku sal-2025
jiżguraw li mill-inqas 5% tal-kapaċità tal-enerġija rinnovabbli installata ġdida tiġi minn teknoloġija innovattiva tal-enerġija rinnovabbli
Għanijiet rinnovabbli fil-livell nazzjonali
It-tabella turi kif il-pajjiżi tal-UE laħqu l-għanijiet tal-enerġija rinnovabbli għall-2020 .
Sehem ta' enerġija minn sorsi rinnovabbli (f'% tal-konsum finali gross tal-enerġija)
Mira għall-2020
Ċifri tal-2020 (prestazzjoni)
Medja tal-UE
Dan l-artiklu ġie ppubblikat għall-ewwel darba f'Novembru 2017; inkiteb mill-ġdid b'mod sostanzjali biex jirrifletti l-aħħar żviluppi dwar l-enerġija rinnovabbli fl-UE.
Proposta tal-Kummissjoni Ewropea għar-reviżjoni tad-Direttiva dwar l-Enerġija Rinnovabbli (RED) (fit-test ukoll)
Mistoqsijiet u Tweġibiet dwar ir-reviżjonijiet tal-enerġija rinnovabbli [u l-effiċjenza enerġetika]
Tren leġiżlattiv dwar il-proposta għal RED III
Mad-daqqa t'għajn: Sorsi ta' enerġija rinnovabbli (Settembru 2022)
Studju tal-EPRS
L-Eurostat: Statistika ta' enerġija rinnovabbli
Aqsam din il-paġna ma' ħaddieħor: Facebook Twitter LinkedIn Whatsapp Aqsam din il-paġna ma' ħaddieħor: Facebook Twitter LinkedIn Whatsapp Irreġistra biex tirċievi l-aġġornamenti b'mail
Il-Kunsill Ewropew jikkundanna b'mod riżolut il-gwerra ta' aggressjoni tar-Russja kontra l-Ukrajna.
Huwa jħeġġeġ lir-Russja biex twaqqaf minnufih l-attakki indiskriminati tagħha kontra persuni ċivili u l-infrastruttura ċivili, u biex minnufih u mingħajr kondizzjoni tirtira t-truppi u t-tagħmir militari kollha tagħha mit-territorju kollu tal-Ukrajna fi ħdan il-fruntieri tagħha rikonoxxuti f'livell internazzjonali.
L-atroċitajiet imwettqa mill-forzi Russi u t-tbatija u l-qerda li qed jiġu kkawżati huma indeskrivibbli.
Il-Kunsill Ewropew jappella lir-Russja biex tippermetti aċċess umanitarju immedjat u l-passaġġ sikur tal-persuni ċivili kollha kkonċernati.
Il-Kunsill Ewropew jistenna li d-dritt umanitarju internazzjonali, inkluż il-Konvenzjoni ta' Ġinevra dwar it-trattament tal-priġunieri tal-gwerra, jiġu rispettati bis-sħiħ.
Huwa jappella wkoll lir-Russja biex b'mod immedjat tippermetti r-ritorn sikur ta' individwi Ukreni li ttieħdu bil-forza lejn ir-Russja.
Il-Kunsill Ewropew ifaħħar il-kuraġġ u d-determinazzjoni tal-poplu Ukren u tat-tmexxija tiegħu fil-ġlieda tagħhom biex jiddefendu s-sovranità, l-integrità territorjali u l-libertà ta' pajjiżhom.
L-Unjoni Ewropea tinsab determinata fl-impenn tagħha li tgħin lill-Ukrajna teżerċita d-dritt inerenti tagħha ta' awtodifiża kontra l-aggressjoni Russa u tibni futur paċifiku, demokratiku u prosperu.
F'dan ir-rigward, hija ser tkompli taħdem mill-qrib mas-sħab internazzjonali.
Ġustizzja internazzjonali 3.
Il-Kunsill Ewropew ifaħħar lil dawk kollha li qed jgħinu biex tinġabar evidenza u biex jiġu investigati d-delitti tal-gwerra u d-delitti l-aktar serji l-oħra, u jappoġġa l-ħidma intensiva tal-Prosekutur tal-Qorti Kriminali Internazzjonali f'dan ir-rigward.
Ifaħħar ukoll il-ħidma li qed titwettaq mill-Prosekutur Ġenerali tal-Ukrajna bl-appoġġ finanzjarju u ta' tisħiħ tal-kapaċitajiet mill-Unjoni Ewropea u l-Istati Membri tagħha.
Huwa jilqa' b'sodisfazzjon l-istabbiliment ta' Skwadra ta' Investigazzjoni Konġunta kkoordinata mill-Eurojust, li r-rwol tagħha ġie msaħħaħ, u l-appoġġ operazzjonali kontinwu pprovdut mill-Europol.
Ir-Russja, il-Belarussja u dawk kollha responsabbli ser ikollhom iwieġbu għall-azzjonijiet tagħhom skont id-dritt internazzjonali.
Sanzjonijiet 4.
Il-Kunsill Ewropew huwa impenjat li jintensifika l-pressjoni fuq ir-Russja u l-Belarussja biex ifixkel il-gwerra tar-Russja kontra l-Ukrajna.
Il-Kunsill Ewropew jappella lill-pajjiżi kollha biex jallinjaw ruħhom mas-sanzjonijiet tal-UE.
Kwalunkwe tentattiv biex jiġu evitati s-sanzjonijiet jew biex tingħata għajnuna lir-Russja b'mezzi oħra għandu jitwaqqaf.
Il-Kunsill Ewropew jaqbel li s-sitt pakkett ta' sanzjonijiet kontra r-Russja ser ikopri ż-żejt mhux maħdum, kif ukoll il-prodotti tal-petroleum, ikkonsenjati mir-Russja lejn l-Istati Membri, b'eċċezzjoni temporanja għaż-żejt mhux maħdum ikkonsenjat permezz ta' pipeline.
Il-Kunsill Ewropew għalhekk iħeġġeġ lill-Kunsill biex jiffinalizzah u jadottah mingħajr dewmien, filwaqt li jiżgura Suq Uniku tal-UE li jiffunzjona tajjeb, kompetizzjoni ġusta, solidarjetà fost l-Istati Membri u kondizzjonijiet ekwivalenti ta' kompetizzjoni wkoll fir-rigward tat-tneħħija gradwali tad-dipendenza tagħna fuq il-fjuwils fossili Russi.
F'każ ta' interruzzjonijiet f'daqqa tal-provvista, ser jiġu introdotti miżuri ta' emerġenza biex tiġi żgurata s-sigurtà tal-provvista.
F'dan ir-rigward, il-Kummissjoni ser tissorvelja u tirrapporta regolarment lill-Kunsill dwar l-implimentazzjoni ta' dawn il-miżuri biex jiġu żgurati kondizzjonijiet ekwivalenti ta' kompetizzjoni fis-Suq Uniku tal-UE u s-sigurtà tal-provvista.
Il-Kunsill Ewropew ser jerġa' lura għall-kwistjoni tal-eċċezzjoni temporanja għaż-żejt mhux maħdum ikkonsenjat permezz ta' pipeline malajr kemm jista' jkun.
Appoġġ umanitarju u finanzjarju 8.
L-Unjoni Ewropea ser tkompli tipprovdi appoġġ lill-Ukrajna bil-għan li tindirizza l-bżonnijiet umanitarji, ta' likwidità u ta' rikostruzzjoni.
Sa mill-bidu tal-aggressjoni Russa, l-Unjoni Ewropea żiedet l-appoġġ tagħha għar-reżiljenza ekonomika, soċjali u finanzjarja ġenerali tal-Ukrajna, inkluż bl-għoti ta' għajnuna umanitarja.
F'dak ir-rigward, il-Kunsill Ewropew ifaħħar ir-riżultati tal-Konferenza Internazzjonali ta' Livell Għoli tad-Donaturi ospitata b'mod konġunt mill-Polonja u l-Iżvezja.
L-Unjoni Ewropea u l-Istati Membri tagħha pprovdew protezzjoni lil miljuni ta' refuġjati li qed jaħarbu mill-gwerra fl-Ukrajna, u jibqgħu impenjati li jilqgħuhom u jipprovdulhom sikurezza, inkluż billi jgħinu lil pajjiżi ġirien.
Il-Kunsill Ewropew jistieden lill-Kummissjoni tippreżenta inizjattivi ġodda biex jappoġġaw dan l-isforz fi ħdan il-Qafas Finanzjarju Pluriennali.
L-Unjoni Ewropea ser tkompli tappoġġa lill-gvern Ukren fil-bżonnijiet urġenti tiegħu ta' likwidità flimkien mas-sħab tagħha tal-G7.
Hija tirrikonoxxi l-appoġġ imħabbar fil-kuntest tal-G7.
L-Unjoni Ewropea tinsab lesta li tagħti lill-Ukrajna assistenza makrofinanzjarja eċċezzjonali ġdida sa EUR 9 biljun fl-2022.
F'dan il-kuntest, il-Kunsill Ewropew jappella biex tiġi eżaminata l-proposta tal-Kummissjoni hekk kif tiġi ppreżentata.
Ir-rikostruzzjoni tal-Ukrajna ser tkun teħtieġ appoġġ komprensiv biex il-pajjiż jinbena mill-ġdid għall-futur.
L-Unjoni Ewropea u l-Istati Membri tagħha huma lesti li jaqdu rwol prinċipali f'dan ir-rigward.
Għalhekk, għandha tiġi kkunsidrata pjattaforma ta' rikostruzzjoni tal-Ukrajna.
Din għandha tlaqqa' flimkien lill-gvern Ukren, l-Unjoni Ewropea u l-Istati Membri tagħha, il-Bank Ewropew tal-Investiment kif ukoll sħab, istituzzjonijiet finanzjarji, organizzazzjonijiet, esperti u partijiet interessati internazzjonali.
L-appoġġ tal-UE għar-rikostruzzjoni ser ikun marbut mal-implimentazzjoni ta' riformi u miżuri kontra l-korruzzjoni konsistenti mal-perkors Ewropew tagħha.
Il-Kunsill Ewropew jistieden lill-Kummissjoni tagħmel proposti abbażi ta' dan.
Il-Kunsill Ewropew jilqa' b'sodisfazzjon l-isforzi li saru mill-Istati Membri biex jipprevedu, fil-liġi nazzjonali tagħhom, miżuri xierqa ta' konfiska u jappella lill-Kunsill biex jeżamina malajr il-proposta reċenti tal-Kummissjoni dwar miżuri tal-liġi kriminali f'każ ta' ksur ta' sanzjonijiet tal-UE.
Il-Kunsill Ewropew jappoġġa l-opzjonijiet ulterjuri f'konformità mad-dritt tal-UE u dak internazzjonali li qed jiġu esplorati b'mod attiv, inkluż opzjonijiet maħsuba biex jintużaw assi Russi ffriżati b'appoġġ għar-rikostruzzjoni tal-Ukrajna.
Appoġġ militari 14.
L-Unjoni Ewropea tibqa' wkoll impenjata li tkompli ssaħħaħ il-kapaċità tal-Ukrajna li tiddefendi l-integrità territorjali u s-sovranità tagħha.
F'dan ir-rigward, il-Kunsill Ewropew jilqa' b'sodisfazzjon l-adozzjoni tad-deċiżjoni reċenti tal-Kunsill li jiżdied l-appoġġ militari lill-Ukrajna fil-qafas tal-Faċilità Ewropea għall-Paċi.
Appoġġ ekonomiku 15.
Il-Kunsill Ewropew jilqa' l-adozzjoni tad-deċiżjoni li jiġu sospiżi d-dazji tal-importazzjoni fuq l-esportazzjonijiet Ukreni kollha lejn l-Unjoni Ewropea għal sena.
Appoġġ politiku 16.
Il-Kunsill Ewropew jieħu nota tat-tħejjija tal-opinjonijiet tal-Kummissjoni dwar l-applikazzjoni tal-Ukrajna kif ukoll tar-Repubblika tal-Moldova u l-Georgia għas-sħubija fl-UE, u ser jerġa' lura għall-kwistjoni fil-laqgħa tiegħu ta' Ġunju.
L-Unjoni Ewropea u l-Istati Membri tagħha ser iżidu l-isforzi tagħhom biex jistabbilixxu kuntatt ma' pajjiżi terzi sabiex jappoġġaw lill-Ukrajna f'dawn id-dimensjonijiet kollha, jiġġieldu n-narrattiva falza mir-Russja u l-manipulazzjoni tal-informazzjoni, u jipprevjenu l-evażjoni u ċ-ċirkomvenzjoni tas-sanzjonijiet.
Impatt fuq pajjiżi ġirien 18.
Il-Kunsill Ewropew qed isegwi mill-qrib l-impatt tal-gwerra tar-Russja kontra l-Ukrajna fuq il-pajjiżi ġirien u l-Balkani tal-Punent.
Huwa jenfasizza l-ħtieġa li jingħata l-appoġġ rilevanti kollu lir-Repubblika tal-Moldova hekk kif tittratta l-kriżijiet interkonnessi tal-enerġija u dik ekonomika, u l-pressjoni migratorja kkawżata mill-gwerra.
Il-Kunsill Ewropew itenni l-appell tiegħu biex tintemm ir-repressjoni fil-Belarussja u jfakkar fid-dritt demokratiku tal-poplu Belarussu għal elezzjonijiet ġodda, ħielsa u ġusti.
Illejla kellna laqgħa importanti tal-Kunsill Ewropew.
L-ewwel suġġett fuq l-aġenda kien marbut mas-sitwazzjoni fl-Ukrajna.
Indirizzajna żewġ elementi importanti.
L-ewwel nett, u dan huwa importanti ħafna, l-appoġġ għall-Ukrajna.
Esprimejna u tennejna l-impenn storiku tagħna, jiġifieri qed nieħdu passi importanti biex niċċaraw kif ser nindirizzaw l-appoġġ finanzjarju - u nafu li l-Ukrajna teħtieġ appoġġ finanzjarju biex tkun tista' tmexxi l-pajjiż.
Dan ifisser li għandhom bżonn għajnuna makrofinanzjarja - ġew ikkonfermati €9 biljun mill-Kunsill Ewropew.
Dan ukoll biex jinbdew il-programmi kollha meħtieġa għall-bini mill-ġdid tal-pajjiż.
Irridu involviment mas-sħab kollha, ma' esperti, u mal-awtoritajiet Ukreni, iżda wkoll ma' pajjiżi terzi u mal-komunità internazzjonali.
Dan huwa l-ewwel suġġett u għal darba oħra kellna l-opportunità li nisimgħu b'attenzjoni l-messaġġ espress mill-President Volodymyr Zelenskyy fil-laqgħa tal-Kunsill Ewropew.
Dan huwa l-ewwel element importanti: l-appoġġ lill-Ukrajna, partikolarment l-appoġġ finanzjarju.
U t-tieni punt għandu x'jaqsam ma' suġġett kruċjali: irridu nwaqqfu l-magna tal-gwerra tar-Russja u nwaqqfu l-finanzjament tal-kapaċità militari tar-Russja billi nimplimentaw sanzjonijiet immirati li jqiegħdu lil Kremlin taħt pressjoni.
Illejla, il-Kunsill Ewropew qabel dwar is-sitt pakkett ta' sanzjonijiet li, f'termini prattiċi, ser jippermetti l-projbizzjoni taż-żejt mir-Russja, b'eċċezzjoni temporanja għaż-żejt imwassal b'pipeline.
Sabiex inkun ċar ħafna, dan ifisser li din il-miżura ser tħalli impatt immedjat fuq 75% taż-żejt Russu.
U dan ifisser, għalhekk, li sal-aħħar tas-sena l-miżura ser tolqot kważi 90% taż-żejt Russu importat fl-Ewropa.
Nixtieq nirringrazzja lill-kollegi kollha li attendew din il-laqgħa għax għandna bżonn tmexxija politika f'dawn iż-żminijiet straordinarjament diffiċli.
Ma nistgħux nissottovalutaw id-diffikultajiet kollha.
Nafu li kellna bżonn ftit ġimgħat qabel ma stajna nieħdu deċiżjoni bħal din.
Iżda llum bgħatna sinjal qawwi ħafna għaliex fl-aħħar sigħat u fil-jiem li għaddew kien hemm spekulazzjoni dwar ir-riskju ta' nuqqas ta' għaqda, tal-għaqda tal-Unjoni Ewropea.
U naħseb li aktar minn qatt qabel, importanti li nuru li nistgħu nkunu b'saħħitna, u li biex niddefendu l-valuri tagħna u niddefendu l-interessi tagħna kapaċi nżommu sod u ma nċedux.
Għaldaqstant, nixtieq intenni l-gratitudni tiegħi għall-kollegi li kienu kapaċi jieħdu din id-deċiżjoni b'saħħitha u jibagħtu messaġġ wieħed lill-Ukrajna, lir-Russja u anke liċ-ċittadini tal-Unjoni Ewropea u lill-bqija tad-dinja.
Fit-30 u l-31 ta' Mejju 2022, il-Kunsill Ewropew adotta konklużjonijiet dwar l-Ukrajna, is-sigurtà tal-ikel, is-sigurtà u d-difiża, u l-enerġija.
Konklużjonijiet tal-Kunsill Ewropew, 30-31 ta' Mejju 2022 Ara l-paġna tal-laqgħa
Il-Kunsill estenda l-miżuri restrittivi tal-UE kontra r-reġim Sirjan għal sena addizzjonali, sal-1 ta' Ġunju 2023 , fid-dawl tar- repressjoni kontinwa tiegħu tal-popolazzjoni ċivili fil-pajjiż.
Il-Kunsill neħħa wkoll tliet persuni mil-lista.
Il-lista issa tinkludi 289 persuna milquta kemm minn iffriżar tal-assi kif ukoll minn projbizzjoni fuq l-ivvjaġġar, u 70 entità soġġetti għal iffriżar tal-assi.
Is-sanzjonijiet fis-seħħ kontra s-Sirja ġew introdotti fl-2011 b'reazzjoni għar-repressjoni vjolenti tal-popolazzjoni ċivili.
Il-miżuri restrittivi jinkludu wkoll projbizzjoni fuq l-importazzjoni taż- żejt , restrizzjonijiet fuq ċerti investimenti , iffriżar tal- assi tal- Bank Ċentrali Sirjan miżmuma fl-UE, u restrizzjonijiet fuq l-esportazzjoni ta' tagħmir u teknoloġija li jistgħu jintużaw għar-repressjoni interna, kif ukoll fuq tagħmir u teknoloġija għall-monitoraġġ jew l-interċettazzjoni ta' komunikazzjoni bl-internet jew bit-telefon.
Bħala parti mill-approċċ immirat tal-UE għall-użu ta' sanzjonijiet, is-sanzjonijiet kontra s-Sirja huma mfasslin b'tali mod li ma jxekklux il-provvista ta' għajnuna umanitarja.
Deċiżjoni tal-Kunsill (PESK) 2022/849 tat-30 ta' Mejju 2022 li temenda d-Deċiżjoni 2013/255/PESK dwar miżuri restrittivi kontra s-Sirja, Ġurnal Uffiċjali tal-UE L148 tal-31 ta' Mejju 2022
Sirja: l-UE timponi miżuri restrittivi fuq ħames individwi addizzjonali (stqarrija għall-istampa, 21 ta' Frar 2022)
Sirja: ir-reazzjoni tal-Kunsill għall-kriżi, paġna dwar il-politika
Sabiex tittejjeb is-sikurezza marittima, il-Kunsill, fil-konfigurazzjoni tat-Trasport tiegħu, illum adotta l-pożizzjoni tiegħu (approċċ ġenerali) dwar il-proposta li jiġu introdotti rekwiżiti msaħħa ta' stabbiltà għall-vapuri ro-ro tal-passiġġieri .
Din il-proposta, għalkemm ta' natura teknika ħafna, hija importanti biex jiżdied il-livell ta' sikurezza ta' dawn il-vapuri u b'hekk iċ-ċittadini tagħna jiġu mħarsa aħjar.
Il-vapuri ro-ro tal-passiġġieri jiżguraw bosta konnessjonijiet marittimi fl-Istati Membri, bejn l-Istati Membri u ma' pajjiżi terzi.
Għalhekk huma ta' importanza kbira għall-mobbiltà tal-passiġġieri kif ukoll tal-merkanzija fl-Ewropa.
Barra minn hekk, id-direttiva li qed tiġi riveduta hija wkoll konsegwenza diretta ta' wieħed mill-agħar inċidenti marittimi fl-ilmijiet Ewropej, l-għarqa tal-vapur "Estonia" .
L-emenda proposta tiggarantixxi, kemm jista' jkun, il- konsistenza mal-istandards internazzjonali dwar l-istabbiltà f'każ ta' ħsara għall-vapuri tal-passiġġieri, li ġew aġġornati reċentement mill-Organizzazzjoni Marittima Internazzjonali (OMI) fil-Konvenzjoni SOLAS 2020.
L-OMI għalhekk qed tintroduċi mudell ġdid għall-valutazzjoni tal-kapaċità ta' sopravivenza tal-vapuri ro-ro tal-passiġġieri f'każ ta' ħsara u rekwiżiti ġodda assoċjati.
Madankollu, dawn l-istandards internazzjonali ġodda jidhru li mhumiex biżżejjed fid-dawl tar-rekwiżiti diġà fis-seħħ fl-Unjoni għal bastimenti żgħar ġodda, u huwa għalhekk li l-proposta tipprevedi ż-żamma ta' livell ekwivalenti ta' rekwiżiti ta' sikurezza meta mqabbel mal-liġi eżistenti tal-Unjoni .
Il-proposta għandha wkoll l-għan li ssaħħaħ ir-rekwiżiti għad-dħul fl-Unjoni ta' bastimenti kbar eżistenti li għadhom mhumiex iċċertifikati fl-Unjoni.
It-test tal-Kunsill żamm l-approċċ ġenerali tal-proposta tal-Kummissjoni, bl-eċċezzjoni ta' estensjoni tal-iskadenza għat-traspożizzjoni li tinbidel minn 12-il xahar għal 24 skont il-pożizzjoni tal-Kunsill.
Il-passi li jmiss L-approċċ ġenerali adottat illum ser jippermetti lill-presidenza tal-Kunsill tibda negozjati mal-Parlament Ewropew (trilogi) ladarba dan tal-aħħar ikun adotta l-pożizzjoni tiegħu.
Direttiva 2003/25/KE – ĠU L 123, 17.5.2003, p. 22
Illum il-Kunsill approva l-konklużjonijiet dwar it-8 rapport tal-Kummissjoni dwar il-politika ta' koeżjoni Ewropea.
Fil-konklużjonijiet tiegħu, il-Kunsill jirrikonoxxi li r-rapport wasal fil- kuntest ta' kriżijiet (il-pandemija tal-COVID-19 u l-aggressjoni militari tar-Russja kontra l-Ukrajna) u sfidi fit-tul (bħat-tibdil fil-klima u t-tibdil demografiku) li għandhom impatt asimmetriku fuq l-istati membri u r-reġjuni tal-UE .
Il-Kunsill jissottolinja li l-politika ta' koeżjoni għandha tieħu kont xieraq tal-ħtiġijiet u l-potenzjal tat-territorji, u tippermettilhom jimmiraw l-aktar investimenti rilevanti lokalment.
L-elementi ewlenin tal-konklużjonijiet huma dawn li ġejjin: Prijoritajiet aktar iffukati Il-Kunsill iqis li l-investimenti għandhom ikunu orjentati lejn l-opportunitajiet għat-tkabbir offruti mit- tranżizzjoni ekoloġika u dik diġitali biex jiġu evitati disparitajiet ġodda.
Il-Kunsill jirrikonoxxi wkoll li l- Pilastru Ewropew tad-Drittijiet Soċjali jappoġġa l-azzjonijiet tal-istati membri għal soċjetà aktar ġusta u inklużiva.
Huwa jappella għat-tisħiħ tal-edukazzjoni u t-taħriġ vokazzjonali sabiex iċ-ċittadini jitħejjew aħjar biex ilaħħqu mat-tranżizzjonijiet fis-soċjetajiet tagħna.
Ankrar tal-koeżjoni b'mod aktar sod fit-territorji Il-konklużjonijiet jissottolinjaw l-importanza tad- dimensjoni lokali tal-politika ta' koeżjoni u jfakkru li għandha tingħata attenzjoni partikolari lil żoni rurali, żoni affettwati minn tranżizzjoni industrijali, u reġjuni li jbatu minn żvantaġġi naturali jew demografiċi gravi u permanenti.
Il-Kunsill jirrakkomanda li għandha tingħata aktar attenzjoni lil xi reġjuni bi dħul medju li qed jistaġnaw jew li ilhom f'reċessjoni għal ħafna snin.
Il-politika ta' koeżjoni għandha tgħin lil dawn it-territorji jsibu sorsi ġodda ta' tkabbir, u tipprevjeni li reġjuni Ewropej oħra jisfgħu f'sitwazzjoni bħal din.
Fir-rigward tal- aggressjoni tar-Russja kontra l-Ukrajna , il-konklużjonijiet jirrikonoxxu l-isfidi ekonomiċi u soċjali speċifiċi ffaċċati mir-reġjuni li jmissu mar-Russja u l-Belarussja, kif ukoll dawk li jmissu mal-Ukrajna u r-Repubblika tal-Moldova, li jaffettwaw l-iżvilupp reġjonali tagħhom.
Politika ta' koeżjoni aktar sempliċi li tappoġġa l-investiment fit-tul Il-Kunsill jissottolinja li l-politika ta' koeżjoni għandha l-għan li tappoġġa strateġiji għall-iżvilupp fit-tul, iżda li madankollu għenet lil ċerti reġjuni biex itaffu l-effetti ta' kriżijiet reċenti .
Barra minn hekk, il-Kunsill ifakkar fl-importanza li tiġi żgurata l-implimentazzjoni effettiva tal-appoġġ tal-UE, b'mod trasparenti u f'konformità mal-Karta tad-Drittijiet Fundamentali tal-UE.
Riflessjoni għall-futur Il-Kunsill jistenna b'interess il-ftuħ ta' riflessjoni dwar il-futur tal-politika ta' koeżjoni wara l-2027, sabiex jitfassal sett ta' regoli aktar sempliċi u effikaċi u biex jiġi evitata t-tendenza li l-fondi jiġu mmultiplikati.
Informazzjoni ġenerali Fi Frar, il-Kummissjoni Ewropea ppreżentat it-8 rapport tagħha dwar il-koeżjoni.
Ir-rapport joffri analiżi fil-fond tal-evoluzzjoni tal-koeżjoni ekonomika, soċjali u territorjali fl-Ewropa matul l-aħħar għaxar snin, filwaqt li jidentifika sfidi ġodda biex jitnaqqsu d-disparitajiet u tissaħħaħ il-konverġenza fost ir-reġjuni.
Il-politika ta' koeżjoni għandha l-għan li tippromwovi l-iżvilupp armonjuż ġenerali tal-Unjoni, bil-mira partikolari li tnaqqas id-disparitajiet bejn il-livelli ta' żvilupp tad-diversi reġjuni u r-ritard ta' dawk ir-reġjuni li huma anqas favoriti.
Konklużjonijiet tal-Kunsill dwar it-8 rapport ta' koeżjoni
Komunikazzjoni tal-Kummissjoni dwar is-8 rapport ta' koeżjoni
Sabiex titħaffef it-tranżizzjoni tal-Unjoni Ewropea lejn ekonomija diġitali, il-Kunsill Trasport illum adotta l-pożizzjoni tiegħu (approċċ ġenerali) dwar ir-reviżjoni tad-Direttiva dwar il- varar ta' Sistemi ta' Trasport Intelliġenti proposta mill-Kummissjoni Ewropea.
Din il-proposta biex tiġi emendata d-direttiva ġiet ippreżentata f'Diċembru 2021 u għandha l-għan li tqis l-iżviluppi teknoloġiċi li seħħew mill-2010 'l hawn , bħall-mobbiltà konnessa u awtomatizzata, l-applikazzjonijiet ta' mobbiltà bħala servizz, u t-trasport multimodali.
Għandha wkoll l-għan li ttejjeb id-disponibbiltà u l-interoperabbiltà tad-data diġitali li tforni dawn is-servizzi.
Għalhekk hija pass importanti lejn il-ħolqien tal- ispazju komuni Ewropew tad-data dwar il-mobbiltà .
It-test tal-approċċ ġenerali tal-Kunsill iżomm l-ambizzjoni li jsir progress fil-varar sistematiku u armonizzat ta' sistemi ta' trasport intelliġenti iżda b'mod gradwali biex jitqiesu b'mod sħiħ il-benefiċċji u l-ispejjeż.
It-test iżomm il-progress sinifikanti fil-proposta tal-Kummissjoni meta mqabbel mad-direttiva fis-seħħ filwaqt li fl-istess ħin isaħħaħ b'mod sinifikanti l-pożizzjoni tal-istati membri biex jiddeċiedu dwar il- kondizzjonijiet għall-implimentazzjoni tal-obbligi l-ġodda , b'mod partikolari għad-determinazzjoni tal-ambitu ġeografiku u l-iskedar tad-data u s-servizzi li għandhom jiġu pprovduti.
B'dan il-mod, it-test tal-Kunsill jagħmel distinzjoni bejn, minn naħa, id-deċiżjoni politika dwar it-tipi ta' data meħtieġa u s-servizzi kritiċi li għandhom isiru disponibbli, li huma stabbiliti fl-anness għad-direttiva u li jistgħu jiġu emendati b'att delegat, u, min-naħa l-oħra, kwistjonijiet ta' implimentazzjoni, fosthom kwistjonijiet ta' żmien u spazju, li ser jiġu stabbiliti f'att ta' implimentazzjoni li jakkumpanja dik id-deċiżjoni politika.
Barra minn hekk, it-test tal-approċċ ġenerali jiċċara u jispeċifika diversi dispożizzjonijiet tal-proposta, b'mod partikolari t-trattament proviżorju ta' sitwazzjonijiet ta' emerġenza, il-kwistjoni tad-data personali u l-prinċipji applikabbli għall-iżvilupp tal-ispeċifikazzjonijiet.
Il-passi li jmiss L-approċċ ġenerali adottat illum ser jippermetti lill-presidenza tal-Kunsill tibda n-negozjati mal-Parlament Ewropew (trilogi) ladarba dan tal-aħħar ikun adotta l-pożizzjoni tiegħu.
Id-Direttiva l-antika tal-2010
Nhar il-Ħadd 8 ta' Jannar, is-sostenituri tal-ex-President Jair Bolsonaro fi Brasilia invadew il-binjiet tal-Eżekuttiv, il-Parlament u l-Qorti Suprema tal-Brażil, li wassal għal irvellijiet u attakk miftuħ kontra l-istituzzjonijiet demokratiċi tal-pajjiż.
Dawn l-atti ta' vandaliżmu seħħew ftit jiem biss wara l-inawgurazzjoni tal-president tar-Repubblika elett demokratikament, Luiz Inácio Lula da Silva.
L-Unjoni Ewropea tikkundanna bil-qawwa dawn l-atti xokkanti ta' vjolenza politika, u l-attakk inaċċettabbli kontra d-demokrazija li jirrappreżentaw.
Nesprimu s-solidarjetà tagħna mal-President Lula u l-istituzzjonijiet Brażiljani fid-difiża tagħhom tad-demokrazija, u nappoġġaw il-miżuri adottati biex jerġa' jkun hemm l-ordni u r-rispett għall-istat tad-dritt.
Aħna nilqgħu l-isforzi li qed isiru biex jiġu investigati dawk responsabbli għall-attakki fuq id-demokrazija tal-Brażil u għal atti ta' vandaliżmu kontra l-proprjetà pubblika u l-wirt nazzjonali storiku.
L-UE tfakkar li l-eżerċizzju tad-drittijiet u l-libertajiet demokratiċi jrid jsir b'rispett għall-Kostituzzjoni u l-istituzzjonijiet eletti demokratikament.
Id-differenzi politiċi ma jistgħux jiġġustifikaw atti kriminali jew iqajmu dubji dwar ir-riżultati ta' elezzjonijiet demokratiċi.
L-UE ttenni l-fiduċja tagħha fid-demokrazija tal-Brażil u fis-saħħa tal-istituzzjonijiet tiegħu.
Il-konvinzjoni tagħna hija li ser jipprevalu fuq il-vjolenza u l-estremiżmu.
Aħna nsaħħu l-impenn tagħna li naħdmu flimkien mal-gvern Brażiljan li għadu kif ġie ffurmat sabiex insaħħu s-sħubija strateġika ta' benefiċċju reċiproku tagħna u niddefendu l-valuri komuni tagħna.
Nistennew bil-ħerqa li napprofondixxu u nwessgħu r-relazzjoni tagħna mal-Brażil fid-difiża u l-promozzjoni tad-demokrazija, l-istat tad-dritt u d-drittijiet tal-bniedem.
Nistennew b'interess ukoll li nsaħħu l-ħidma tagħna flimkien favur żvilupp inklużiv, ġust u sostenibbli kif ukoll fuq oqsma oħrajn ta' interess reċiproku.
Sabiex jintlaħqu dawn l-għanijiet, l-UE hija lesta li żżid l-impenn tagħha mal-awtoritajiet Brażiljani u li tkompli tappoġġa r-rwol tas-soċjetà ċivili.
It-Tnejn 16 ta' Jannar 2023 Stokkolma, l-Iżvezja 11:45 Laqgħa mal-Prim Ministru Ulf Kristersson 13:30 Konferenza stampa konġunta LErbgħa 18 ta' Jannar 2023 Strasburgu, Franza 09:00 Rapport tal-Parlament Ewropew
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Ekonomiċi u Finanzjarji, 17 ta' Jannar 2023 Il-ministri għall-affarijiet ekonomiċi u finanzjarji ser jevalwaw l-implimentazzjoni tal-assistenza finanzjarja lill-Ukrajna.
Il-Kunsill mistenni jadotta deċiżjoni ta' implimentazzjoni dwar aġġornament tal-pjan nazzjonali għall-irkupru u r-reżiljenza tal-Lussemburgu.
Ser imexxi 'l quddiem ukoll il-ħidma fuq is-Semestru Ewropew 2023.
Il-Presidenza Żvediża ser tippreżenta l-programm ta' ħidma tagħha fil-qasam tal-affarijiet ekonomiċi u finanzjarji.
Aqra iktar
Kunsill Affarijiet Barranin, 23 ta' Jannar 2023 Il-Kunsill Affarijiet Barranin ser ikollu skambju ta' fehmiet dwar l-aggressjoni Russa kontra l-Ukrajna u dwar is-Saħel u l-pajjiżi kostali tal-Afrika tal-Punent.
Aqra iktar
Grupp tal-Euro, 16 ta' Jannar 2023
Laqgħa informali tal-ministri għall-ġustizzja u l-affarijiet interni, 25-27 ta' Jannar 2023
Kalendarju indikattiv tal-laqgħat taħt il-presidenza Żvediża (Jannar - 30 ta' Ġunju 2023)
Is-sit web tal-presidenza Żvediża
Fl-24 ta' Ottubru 2022, il-Kunsill adotta d-Deċiżjoni 2022/2052 1 .
Id-Deċiżjoni tal-Kunsill testendi l-miżuri restrittivi eżistenti għal tnax-il xahar ieħor, sas-27 ta' Ottubru 2023.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, l-Ukrajna, ir-Repubblika tal-Moldova u l-Bożnija-Ħerzegovina 2 u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fil-25.10.2022 f' Il-Ġurnal Uffiċjali tal-Unjoni Ewropea nru L 275, p. 74.
2 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fit-8 ta' Novembru 2022, il-Kunsill adotta d-Deċiżjoni (PESK) 2017/2186 1 li temenda d-Deċiżjoni (PESK) 2019/1894.
Id-Deċiżjoni tal-Kunsill testendi l-miżuri restrittivi eżistenti għal tnax-il xahar ieħor, sat-12 ta' Novembru 2023.
Il-pajjiżi kandidati l-Maċedonja ta' Fuq, il-Montenegro, is-Serbja u l-Albanija 2 u l-pajjiż tal-EFTA l-Iżlanda, membru taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fid-9.11.2022 f' Il-Ġurnal Uffiċjali tal-Unjoni Ewropea nru L 288, p.81.
2 Il-Maċedonja ta' Fuq, il-Montenegro u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Numru tat-telefown: (+33) 3 881 74 005 (STR)
Il-Parlament appoġġa sorsi ġodda ta' dħul għall-UE matul il-kriżijiet attwali, f'tentattiv biex il-baġit tal-UE għall-futur jibqa' validu.
Fost bosta sfidi għall-baġit tal-UE , inklużi l-konsegwenzi tal-pandemija, il-gwerra fl-Ukrajna u l-kriżi tal-enerġija, il-Parlament appoġġa pakkett ta' dħul ġdid f'konformità mal-prijoritajiet tal-UE.
It-tliet hekk imsejħa "riżorsi proprji" ġodda huma: id-dħul mill-iskambju ta' kwoti tal-emissjonijiet (ETS) , ir-riżorsi ġġenerati mill-mekkaniżmu ta' aġġustament tal-karbonju fil-fruntiera (CBAM) propost tal-UE , u d-dħul relatat mat-tassazzjoni korporattiva tal-kumpaniji multinazzjonali abbażi ta' proposta maqbula mill-OECD/G20 matul is-sajf.
Il-Kummissjoni tistma li s-sorsi l-ġodda ta' dħul jistgħu jiġġeneraw sa €17-il biljun fis-sena għall-baġit tal-UE mill-2026 sal-2030.
Dawn għandhom jgħinu biex jitħallsu lura l-fondi miġbura mill-UE biex jiffinanzjaw il-komponent tal-għotjiet ta' Next Generation EU , jiffinanzjaw il-Fond Soċjali għall-Klima u jaqdu rwol fl-Iskema l-ġdida għall-Iskambju ta' Kwoti tal-Emissjonijiet, li se tikkontribwixxi għat-tranżizzjoni lejn ekonomija dekarbonizzata.
"L-UE teħtieġ riżorsi proprji ġodda biex tal-inqas tħallas lura s-self ta' Next Generation EU!
Mingħajr riżorsi proprji ġodda, wara l-2027, se jkollna nnaqqsu aktar minn €15-il biljun fis-sena mill-programmi tal-UE u nispiċċaw inbiddlu "Next Generation EU" f'"No Generation EU"," qal José Manuel Fernandes (PPE, il-Portugall), wieħed mill-korapporteurs tal-Parlament.
"Mela għaliex issa?
Bħalissa qed inlestu dawk il-liġijiet, b'mod partikolari r-riforma tas-suq tal-karbonju u t-taxxa fuq il-karbonju fil-fruntieri.
Ladarba jinħolqu dawn l-istrumenti, ikun f'idejn l-Istati Membri li jbiddluhom f'riżorsi proprji f'konformità mal-wegħda tagħna li nħallsu lura s-self," qalet Valérie Hayer (Renew Europe, Franza) li hija wkoll korapporteur dwar il-leġiżlazzjoni.
"Fin-nuqqas ta' dawn ir-riżorsi proprji ġodda, ikollna biss żewġ alternattivi: jew inżidu l-kontribuzzjonijiet nazzjonali, u għalhekk it-taxxi li jolqtuna direttament, jew innaqqsu l-programmi Ewropej regolari.
Innaqqsu l-Politika Agrikola Komuni, innaqqsu l-finanzjament ta' Erasmus+… Aħna nirrifjutaw li nħallu dan iseħħ.
Għalhekk qed noħolqu dawn ir-riżorsi proprji!", żiedet Hayer.
Żieda fid-dħul
Tradizzjonalment, il-baġit tal-UE jiġi minn dazji doganali, perċentwal tal-VAT miġbur mill-pajjiżi tal-UE u sehem mill-introjtu nazzjonali gross annwali tal-Istati Membri.
Jinkludi wkoll riżorsi oħra bħal multi minn kumpaniji li jiksru l-liġi tal-kompetizzjoni tal-UE u taxxi fuq is-salarji tal-persunal tal-UE.
Madankollu, fl-2020 l-UE qablet dwar pakkett ta' stimolu rekord ta' aktar minn €2 triljun, bħala reazzjoni għall-isfida ekonomika tal-pandemija, li jagħti spinta lill-baġit fit-tul u jintroduċi l-istrument temporanju għall-irkupru; Next Generation EU.
Dan fisser li l-UE setgħet tiddejjen sabiex tappoġġa lill-pajjiżi tal-UE fil-ġlieda kontra l-kriżi.
Biex jgħinu fil-ħlas lura tas-self, l-istituzzjonijiet tal-UE qablu li jintroduċu riżorsi proprji ġodda peress li dan jippermetti tipi ta' dħul aktar diversifikati u reżiljenti.
Mill-2021, ġiet stabbilita riżorsa proprja bbażata fuq l-iskart mill-imballaġġ tal-plastik mhux riċiklat u mill-2023 se tiġi inkluża imposta diġitali.
Il-Parlament adotta l-proposta dwar ir-riżorsi proprji matul il-plenarja tal-21-24 ta' Novembru.
Wara li jkun ikkonsulta lill-Parlament, il-Kunsill se jadotta d-deċiżjoni tiegħu b'unanimità.
Qabel ma tidħol fis-seħħ, jeħtieġ li tiġi ratifikata mill-Istati Membri kollha.
Fajl tal-proċedura:
Stqarrija għall-Istampa:
Il-Parlament Ewropew irrid protezzjoni aħjar tal-konsumatur fejn jidħol il-logħob online waqt li jippromwovi il-potenzjal tas-settur.
Żagħżugħ qed jilgħab logħob tal-kompjuter f'internet cafe Is-settur Ewropew tal-logħob video qed jikber malajr - il-figuri tal-industrija jistmaw li fl-2021 kellu €23.3 biljun tad-daqs tas-suq .
Fl-17 ta' Jannar, il-membri parlamentari Ewropej se jiddiskutu waqt il-plenarja rapport li jappella għal regoli Ewropej armonizzati sabiex tintlaħaq protezzjoni aħjar tal-plejers fis-settur tal-logħob video.
It-test, li jmur għall-vot fit-18 ta' Jannar, jindirizza wkoll il-potenzjal importanti tas-settur għall-innovazzjoni, it-tkabbir u l-ħolqien ta' impjieg, u jipproponi miżuri ta' appoġġ.
Aqra aktar dwar l-importanza u l-benefiċċji tat-trasformazzjoni diġitali.
Noħolqu ambjent aktar sigur għall-plejers
Nindirizzaw il-prattiki tax-xiri problematiċi
Il-logħob video jaf jimbotta 'l plejers sabiex jixtru dak li jissejjħu "loot boxes": sniedaq virtwali mimlijin affarijiet li jgħinu lil plejers javvanzaw fil-logħba.
Hekk kif in-nies jonfqu flus reali, jafu jiżviluppaw konsegwenzi psikoloġiċi u finanzjarji negattivi permezz tax-xiri mhux mixtieq jew mhux kontrollat.
Il-Parlament isejjaħ lill-Kummissjoni sabiex tanalizza il-mod kif il-loot boxes jinbiegħu kif ukoll biex tieħu l-passi meħtieġa sabiex jinħoloq approċċ Ewropej komuni sabiex tiġi żgurata il-protezzjoni tal-konsumaturi.
Il-membri parlamentari wissew ukoll kontra il-prattika ta' "gold farming", fejn l-utenti jakkwistaw muniti fil-logħob li wara jinbiegħu għal muniti reali.
Bl-istess mod, oġġetti akkwistati fil-logħob kif ukoll kontijiet sħaħ tal-utenti jistgħu jitpartu, jinbiegħu jew isiru l-imħatar fuqhom bi muniti reali.
Dan jikkontradixxi it-termini u l-kundizzjonijiet applikati mill- pubblikaturi tal-logħob video.
Dawn il-prattiki jistgħu jkunu konnessi mal-ħasil tal-flus, ix-xogħol furzat u s-sfruttament tat-tfal f'pajjiżi li qed jiżviluppaw, u għalhekk il-Parlament issejjaħ lill-awtoritajiet nazzjonali sabiex iwaqqfuhom.
Niffaċilitaw il-kanċellazzjonijiet
Il-membri parlamentari Ewropej enfasizzaw li l-kanċellazjoni ta' abbonamenti għal logħob video online iridu jkun faċli daqs l-abbonamenti.
Qalu wkoll li t-tiġdid awtomatiku jaf ikun problematiku jekk dawn ikomplu b'mod indefinit kontra x-xewqa tal-konsumatur.
Il-politiki dwar ir-ritorn u r-rifużjoni għandhom jimxu mal-liġi Ewropea tal-konsumatur, peress li l-konsumaturi jrid ikollhom l-istess dritt li jirritornaw jew jitolbu flushom lura tax-xirjiet online bħalma jkollhom meta jixtru wiċċ imb wiċċ.
Nipproteġu aħjar lit-tfal
Il-Parlament irid jiżgura li t-tfal jkunu protetti aħjar mill-ħsarat potenzjali tal-logħob video online u r-reklamar immirat.
Issejjaħ għall-għodda aħjar ta' kontroll mill-ġenituri konformi mas- sistema tal-Informazzjoni Pan-Ewropea dwar il-Logħob (PEGI) li tippermetti lill-ġenituri jeżerċitaw aktar kontroll fuq id-drawwiet tal-logħob ta' wliedhom kif ukoll josservaw aħjar il-ħin u l-flus li wliedhom jonfqu fuq il-logħob video.
Huma u jqisu l-impatt negattiv potenzjali tal-logħob video fuq is-saħħa psikoloġika, il-membri parlamentari Ewropej irridu li d-disinjaturi tal-logħob jevitaw disinn tal-logħob manipulattiv li jista' jwassal għal logħob kompulsiv, iżolament u fastidju online.
Inżommu gruppi vulnerabbli siguri
Sabiex tiġi żgurata l-protezzjoni għal gruppi vulnerabbli, il-konsumaturi għandhom ikollhom aċċess immedjat għall-informazzjoni kollha neċessarja dwar il-logħba.
Dan jkun ta' għajnuna għalihom sabiex jagħmlu għażla informata dwar kwalunkwe xiri possibbli.
Il-Parlament jitlob ukoll li d-disinn tal-logħob video online għandu jimmiri li jkun aktar inklussiv u aċċessibbli.
Konformità aħjar mar-regoli tal-protezzjoni tad-data
Il-logħob video online għandu jipprotteġi aħjar id-data tal-utenti f'konformità mar-rekwiżiti tal- Regolament Ġenerali dwar il-Protezzjoni tad-Data , insistew il-MPE fir-rapport tagħhom.
Appoġġ għas-settur tal-logħob online
Is-settur tal-logħob video online qed jitkattar u jikkontribwixxi għat-trasformazzjoni diġitali tal-UE.
Ħafna nies jużaw il-logħob video online mhux biss bħala divertiment, iżda wkoll bħala eżerċizzji mentali.
Il-logħob huwa wkoll għodda utli fl-edukazzjoni.
Il-Kummissjoni hija mitluba tressaq Strateġija Ewropea tal-Logħob Video biex tappoġġja aktar minn 90,000 impjieg dirett fl-Ewropa.
Peress li s-settur qed jespandi b'rata mgħaġġla, għandu jitqies l-aspett ekonomiku, soċjali, edukattiv, kulturali u innovattiv tal-logħob video online.
Biex jiċċelebra l-kisbiet fis-settur, il-Parlament irid jistabbilixxi premju annwali tal-UE għall-logħob video online.
Il-membri parlamentari Ewropej jilqgħu l-proġett ta' riċerka EU Kids Online li għandu l-għan li jiġbor data minn madwar l-Ewropa dwar l-esperjenzi tat-tfal bil-logħob video online.
Huma jitolbu finanzjament mill-UE għal dan il-proġett u oħrajn simili.
Sir af aktar dwar il-pjanijiet tal-UE għad-dinja diġitali:
L-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Tirregola u tieħu vantaġġ mill-intelliġenza artifiċjali
L-istrateġija Ewropea għad-data
Perikli tal-kripto-munita u l-benefiċċji tal-leġiżlazzjoni tal-UE
Spjegati liġijiet ġodda tal-UE dwar iċ-ċibersigurtà
Rapport dwar il-protezzjoni tal-konsumatur fir-rigward tal-logħob video online: approċċ fil-livell tas-Suq Uniku Ewropew
Fl-ewwel ta' Jannar, l-Iżvezja ħadet f'idejha r-riedni tal-Kunsill tal-Unjoni Ewropea għat-tielet darba.
X'jistennew il-MPE Żvediżi mis-sitt xhur li ġejjin?
Logo uffiċjali tal-Presidenza Żvediża tal-Kunsill tal-UE 2023 Il-presidenza Żvediża tagħlaq it-triju preżenti, li kien jinkludi wkoll Franza u ċ-Ċekja.
Dan huwa wkoll l-aħħar kapitlu għall- programm komuni tal-presidenza ta' 18-il xahar .
Madankollu, kull presidenza għandha l-prijoritajiet tagħha.
Il-Prim Ministru Żvediż Ulf Kristersson se jippreżenta l-prijoritajiet u l-attivitajiet tal-presidenza waqt il-plenarja ta' Jannar.
Tista' ssegwi l-preżentazzjoni u l-plenarja diretta fis-17 ta' Jannar 09:00 CET.
L-erba' prijoritajiet tal-presidenza Żvediża huma:
Is-sigurtà - l-għaqda
Ir-reżiljenza - il-kompetittività
Il-prosperita - it-tranżizzjoni ekoloġika u tal-enerġija
Il-valuri demokratiċi u l-istat tad-dritt – il-pedament tagħna
Aqra aktar dwar il- prijoritajiet tal-presidenza Żvediża .
Dak li jistennew il-MPE Żvediżi mill-presidenza
L-enerġija hija sfida prinċipali għall-membri parlamentari Ewropej.
Tomas Tobé (PPE) jgħid li s-sigurtà u l-enerġija se jkunu kwistonijiet prinċipali waqt il-presidenza Żvediża.
"Għandna bżonn inżommu l-Ewropa magħquda, u nżidu fl-appoġġ tagħna lejn l-Ukrajna sabiex negħlbu s-sitwazzjoni tal-politika tas-sigurtà."
Għandu wkoll aspettattivi għoljin li l-Iżvezja se ttejjeb il-kompetittività tal-Unjoni Ewropea.
"Għandu jkun hemm aġenda ċara tal-UE biex intejbu l-kompetittività, insaħħu t-tkabbir u inżidu l-kummerċ.
L-Iżvezja għandha tuża l-presidenza biex timxi f'din id-direzzjoni.
Se tkun importanti wkoll aktar azzjoni kontra l-kriminalità organizzata, kif ukoll il-progress fil-Patt dwar il-Migrazzjoni."
Helene Fritzon (S&D) qalet li d-demokrazija, il-klima u l-ugwaljanza huma oqsma fejn tradizzjonalment l-Iżvezja għandha reputazzjoni tleqq, iżda għandha d-dubji dwar il-gvern il-ġdid Żvediż ċentrist-lemini, b'mod partikolari fi żmien ta' kriżijiet u gwerra fl-Ewropa.
"Titlob tmexxija b'kuraġġ u b'responsabbiltà politika għall-futur.
Ninsab inkwetata ferm dwar kif il-gvern konservattiv se jilħaq dawn l-aspettattivi.
Il-politiki dwar il-klima u l-ugwaljanza diġà tfarrku u l-kwistjonijiet ta' demokrazija ġew deprijoritizzati," qalet filwaqt li żiedet tgħid: "Nixtieq nara l-Unjoni Ewropea ssuq t-tranżizzjoni ħadra u ġusta!"
Abir Al-Sahlani (Renew) qiegħda tgħodd fuq il-presidenza Żvediża biex tiddefendi l-istat tad-dritt, it-trasparenza u l-liberaliżmu ekonomiku.
"Li jiżguraw li l-Unjoni Ewropea jkollha leħen sod fid-dinja - filwaqt li jikkontribwixxu wkoll għal dibattitu animat tal-Unjoni Ewropea, fejn l-affarijiet Ewropej jieħdu spinta 'l quddiem fil-konfront tal-mezzi tax-xandir," qalet.
Al-Sahlani qalet li l-klima, l-enerġija u l-migrazzjoni se jkunu l-kwistjonijiet tal-akbar importanza waqt il-presidenza: "Il-politika tal-migrazzjoni restrittiva tal-gvern fuq livell nazzjonali huwa sinjal ta' twissija, biex ma ngħidux aktar."
Alice Kuhnke (Ħodor/AĦE) qalet li għandha aspettativi baxxi: "Il-gvern Żvediż diġà baxxa l-ambizzjonijiet fejn tidħol il-kriżi klimatika … m'għandniex ħin x'nitilfu, il-kriżi klimatika qiegħda magħna, u għalhekk il-presidenza Żvediża għandha tikkontribwixxi biex tgħolli b'mod sinjifikanti l-ambizzjonijiet tal-Unjoni Ewropea."
Charlie Weimers (ECR) qal li barra mit-tisħiħ tal-kompetittività u żieda fil-kummerċ, jixtieq li l-presidenza tissokta l-ħidma tal-presidenzi Franċiża u Ċeka fuq regoli Ewropej ta' finanzjament aktar stretti.
"Nafu li l-Unjoni Ewropea qatt ma tobsor li tagħti l-miljuni lil għaqdiet estremisti tal-lemin fejn il-mexxejja qalu diskors antisemitiku, misoġinistiku jew omofobiku.
Sfortunatament, dan ma japplikax għall-forom kollha ta' estremiżmu.
Tibdil fir-regoli għall-finanzjament tal-UE sabiex ma jsirux preferenzi ma' Iżlamisti għandu jkun għan importanti għall-presidenza Żvediża."
Malin Björk (Ix-Xellug) esprimiet tħassib dwar il-fatt li l-gvern il-ġdid se jkun qiegħed imexxi l-Unjoni Ewropea.
"Naf b'ħafna li bħali jinsabu mħassbin dwar il-fatt li l-Iżvezja issa se tieħu l-presidenza tal-Unjoni Ewropea.
Madankollu, nittama li ser tissurprendini u tieħu pożizzjoni soda favur id-demokrazija u l-istat tad-dritt f'pajjiżi bħall-Polonja u l-Ungarija, kif ukoll taħdem lejn politika tal-klima ambizzjuża u politika tal-migrazzjoni umanitarja.
L-Ispanja se tieħu l-presidenza tal-UE fit-tieni nofs tal-2023, b'hekk jibda it-triju l-ġdid flimkien mal-Belġju u l-Ungarija.
Is-sit web għall-Presidenza Żvediża tal-UE
Infografika - X'inhi l-kapaċità ta' ħżin tal-gass tal-UE?
Ara l-infografika sħiħa Illum ittieħed pass importanti biex tittejjeb is-sigurtà tal-provvista tal-UE fil-kuntest tal-gwerra fl-Ukrajna bil-qbil politiku proviżorju li ntlaħaq bejn il-Kunsill u l-Parlament Ewropew rigward il-leġiżlazzjoni dwar il-ħżin tal-gass.
Ir-regolament propost għandu l-għan li jiżgura li l-kapaċitajiet tal-ħżin fl-UE jimtlew qabel l-istaġun tax-xitwa u jkunu jinqasmu bejn l-istati membri fi spirtu ta' solidarjetà.
Matul in-negozjati interistituzzjonali l-koleġiżlaturi qablu li l-ħżin tal-gass taħt l-art fit-territorju tal-istati membri għandu jimtela sa mill-inqas 80% tal-kapaċità tiegħu qabel ix-xitwa tal-2022/2023 u sa 90% qabel il-perjodi tax-xitwa ta' wara.
L-Unjoni kollettivament ser tipprova timla 85% tal-kapaċità tal-ħżin tal-gass taħt l-art fl-2022.
L-obbligu tal-mili ser ikun limitat għal volum ta' 35% tal-konsum annwali tal-gass tal-istati membri matul l-aħħar ħames snin, sabiex jiġi evitat impatt sproporzjonat fuq ċerti stati membri b'kapaċità tal-ħżin sinifikanti.
Il-qbil proviżorju jistipula wkoll li l-istati membri jistgħu jilħqu parzjalment il-mira ta' 90% billi jgħoddu l-istokkijiet ta' gass naturali likwifikat (LNG) jew fjuwils alternattivi maħżuna fil-faċilitajiet.
Peress li mhux l-istati membri kollha għandhom faċilitajiet ta' ħżin fit-territorju tagħhom, il-koleġiżlaturi qablu li stati membri mingħajr faċilitajiet ta' ħżin ikollhom aċċess għal riżervi ta' ħżin tal-gass fi stati membri oħra.
Sabiex jinqasam il-piż finanzjarju tal-obbligi tal-mili, l-istati membri mingħajr faċilitajiet ta' ħżin taħt l-art ser jużaw kapaċità ta' ħżin li tikkorrispondi għal 15% tal-konsum annwali tal-gass tagħhom matul l-aħħar ħames snin.
Bħala alternattiva, l-istati membri jistgħu jorganizzaw l-istabbiliment ta' mekkaniżmu alternattiv għall-kondiviżjoni tal-piżijiet.
Il-koleġiżlaturi ddeċidew dwar sistema ta' "trajettorja għall-mili", li ser tippermetti monitoraġġ kontinwu matul l-istaġun tal-mili.
Fl-2022, it-trajettorji ser jiġu stabbiliti fir-regolament b'marġni ta' flessibbiltà ta' 5%.
Mill-2023 'il quddiem, it-trajettorji ser jiġu proposti mill-istati membri u stabbiliti permezz ta' atti ta' implimentazzjoni adottati mill-Kummissjoni.
Il-Kunsill u l-Parlament qablu wkoll dwar ċertifikazzjoni obbligatorja tal-operaturi kollha tas-sistema ta' ħżin sabiex jiġu evitati r-riskji potenzjali ta' influwenza esterna fuq infrastrutturi kritiċi ta' ħżin, li jistgħu jipperikolaw is-sigurtà tal-provvista tal-enerġija jew interessi essenzjali oħra ta' sigurtà.
Iċ-ċertifikazzjoni ser tagħti prijorità lil faċilitajiet ta' ħżin u faċilitajiet ta' ħżin akbar, li dan l-aħħar imtlew sa livelli konsistentement baxxi.
L-istati membri ser ikollhom 150 jum wara d-dħul fis-seħħ tar-regolament biex jiċċertifikaw il-faċilitajiet prijoritizzati u 18-il xahar biex jiċċertifikaw il-faċilitajiet l-oħra.
L-operaturi mhux iċċertifikati ser ikunu meħtieġa jċedu s-sjieda jew il-kontroll tal-faċilitajiet ta' ħżin.
Il-Kunsill u l-Parlament qablu li jżidu referenza li tikkonċerna d-diversifikazzjoni tal-fornituri tal-gass u t-tnaqqis tad-dipendenza enerġetika tal-UE fi premessa tar-regolament.
Huma żiedu wkoll l-użu ta' xiri konġunt tal-gass fil-lista ta' miżuri li l-istati membri jistgħu jieħdu sabiex jiżguraw li jilħqu l-objettivi tal-mili.
Fost affarijiet oħra, il-lista tinkludi inċentivi finanzjarji, strumenti li jeħtieġu li l-fornituri tal-gass jaħżnu volumi minimi ta' gass f'faċilitajiet ta' ħżin u strumenti li jeħtieġu li d-detenturi tal-kapaċità ta' ħżin jużaw jew jirrilaxxaw il-kapaċitajiet irreġistrati mhux użati.
Il-koleġiżlaturi qablu li l-obbligi tal-mili jiskadu fil-31 ta' Diċembru 2025 filwaqt li l-obbligi ta' ċertifikazzjoni ser ikomplu wara dik id-data.
Iddeċidew ukoll li jagħtu deroga lil Ċipru, lil Malta u lill-Irlanda sakemm dawn ma jkunux interkonnessi direttament mas-sistema tal-gass ta' stati membri oħra.
Informazzjoni ġenerali u l-passi li jmiss Il-Kummissjoni Ewropea adottat il-proposta tagħha għal politika Ewropea dwar il-ħżin tal-gass fit-23 ta' Marzu 2022.
Il-proposta timmodifika żewġ regolamenti eżistenti dwar is-sigurtà tal-provvista tal-gass u l-aċċess għan-networks ta' trażmissjoni ta' gass naturali.
Fl-24 u l-25 ta' Marzu 2022, il-Kunsill Ewropew ta struzzjonijiet lill-Kunsill biex jeżamina l-ħidma fuq il-proposti tal-Kummissjoni, billi jqis u jirrispetta l-interessi tal-istati membri b'kapaċità sinifikanti ta' ħżin sabiex jiżgura bilanċ ġust.
Il-Kunsill Ewropew qies li r-riforniment tal-istokkijiet tal-gass madwar l-Unjoni għandu jibda malajr kemm jista' jkun, billi jqis bis-sħiħ il-miżuri nazzjonali ta' tħejjija.
Il-Kunsill qabel dwar mandat għal negozjati mal-Parlament Ewropew fl-10 ta' Mejju u ż-żewġ istituzzjonijiet laħqu qbil matul in-negozjati interistituzzjonali fid-19 ta' Mejju.
Il-Kunsill u l-Parlament issa jridu jadottaw formalment il-qbil politiku proviżorju.
Fi ħdan il-Kunsill, il-qbil politiku proviżorju l-ewwel jiġi ppreżentat għall-approvazzjoni tal-Kumitat tar-Rappreżentanti Permanenti.
Il-qbil imbagħad jiġi adottat fl-ewwel qari mill-Parlament Ewropew u mbagħad mill-Kunsill.
L-istati membri jaqblu dwar mandat għal negozjati għall-proposta dwar il-ħżin tal-gass (stqarrija għall-Istampa, 11 ta' Mejju 2022)
Proposta tal-Kummissjoni għal regolament dwar il-ħżin tal-gass
Konklużjonijiet tal-Kunsill Ewropew tal-24 u l-25 ta' Marzu 2022
Il-prezzijiet tal-enerġija u s-sigurtà tal-provvista (informazzjoni ġenerali)
Ir-rispons tal-UE għall-invażjoni mir-Russja tal-Ukrajna (informazzjoni ġenerali)
Fil-21 ta' April 2022, il-Kunsill adotta d-Deċiżjoni (PESK) 2022/661 1 li temenda d-Deċiżjoni tal-Kunsill (PESK) 2016/849.
Id-Deċiżjoni temenda l-listi ta' persuni fiżiċi u ġuridiċi, entitajiet u korpi soġġetti għal miżuri restrittivi kif jinsabu fl-Anness II u fl-Anness III tad-Deċiżjoni (PESK) 2016/849 billi żżid tmien individwi u erba' entitajiet mal-Anness II u l-Anness III.
Il-Pajjiżi Kandidati l-Maċedonja ta' Fuq, il-Montenegro, is-Serbja u l-Albanija 2 , il-pajjiż tal-Proċess ta' Stabbilizzazzjoni u ta' Assoċjazzjoni u l-kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda, il-Liechtenstein u n-Norveġja, il-membri taż-Żona Ekonomika Ewropea, kif ukoll l-Ukrajna u r-Repubblika tal-Moldova jallinjaw ruħhom ma' din id-Deċiżjoni tal-Kunsill.
1 Ippubblikata fil-21.04.2022 f' Il-Ġurnal Uffiċjali tal-Unjoni Ewropea L 120/14.
2 Il-Maċedonja ta' Fuq, il-Montenegro, is-Serbja u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Illum, il-Kunsill u l-Parlament Ewropew laħqu qbil proviżorju dwar tieqa unika għad-dwana li tistabbilixxi l-kondizzjonijiet xierqa għal kollaborazzjoni diġitali bejn id-dwana u l-awtoritajiet kompetenti sħab.
L-għan huwa li l-kummerċ internazzjonali jiġi ffaċilitat, li jitqassru ż-żminijiet tal-iżdoganar u li jitnaqqas ir-riskju ta' frodi.
Dan ser jgħin ukoll biex jitnaqqas il-piż amministrattiv għan-negozjanti.
Żdoganar u kontrolli effiċjenti tal-merkanzija huma essenzjali biex il-kummerċ ikun jista' jimxi bla xkiel, filwaqt li jiġu protetti wkoll iċ-ċittadini, in-negozji u l-ambjent tal-UE.
Ladarba l-proposta tiġi implimentata bis-sħiħ, in-negozji mhux ser ikollhom għalfejn jibqgħu jissottomettu dokumenti lil diversi awtoritajiet permezz ta' portals differenti .
L-ambjent ta' tieqa unika ser jippermetti lid-dwana u lil awtoritajiet oħra jivverifikaw awtomatikament li l-merkanzija inkwistjoni tkun tikkonforma mar-rekwiżiti tal-UE u li l-formalitajiet meħtieġa jkunu tlestew.
Aktar minn 60 att mhux doganali tal-UE, kif ukoll leġiżlazzjoni nazzjonali mhux doganali f'oqsma bħas-saħħa u s-sikurezza, l-ambjent, l-agrikoltura, is-sajd, il-wirt internazzjonali u s-sorveljanza tas-suq jeħtieġ li jiġu infurzati fil-fruntieri esterni.
Dan jeħtieġ dokumenti addizzjonali apparti d-dikjarazzjonijiet doganali u jaffettwa mijiet ta' miljuni f'movimenti ta' merkanzija kull sena.
L-awtoritajiet tal-istati membri involuti fl-iżdoganar tal-merkanzija fil-fruntieri esterni tal-UE ser ikunu jistgħu jaċċessaw u jiskambjaw informazzjoni elettronika ppreżentata min-negozjanti.
L-ambjent ta' tieqa unika għad-dwana ser jappoġġa wkoll il-verifika awtomatizzata tal-formalitajiet mhux doganali għall-merkanzija li tidħol jew li toħroġ mill-UE.
Dan ifisser li kontrolli dokumentarji manwali biex jivverifikaw ċerti formalitajiet mhux doganali mhux ser jibqgħu meħtieġa .
Ir-regoli l-ġodda huma mistennija li jagħtu spinta lill-fluss bla xkiel tal-kummerċ transfruntier u ser jgħinu biex jitnaqqas il-piż amministrattiv għan-negozjanti, partikolarment billi jiffrankaw il-ħin u jagħmlu l-iżdoganar aktar sempliċi u aktar awtomatizzat.
Il-qbil proviżorju li ntlaħaq illum huwa soġġett għall-approvazzjoni mill-Kunsill u l-Parlament Ewropew qabel ma jgħaddi mill-proċedura ta' adozzjoni formali.
Informazzjoni ġenerali u l-passi li jmiss Il-Kummissjoni ppreżentat il-proposta li tistabbilixxi l-ambjent ta' tieqa unika tal-UE għad-dwana u li temenda r-Regolament (UE) Nru 952/2013 fid-29 ta' Ottubru 2020.
Il-Kunsill qabel dwar il-mandat ta' negozjar tiegħu fil-15 ta' Diċembru 2021.
In-negozjati bejn il-koleġiżlaturi ntemmu fil-qbil proviżorju li ntlaħaq illum.
Aktar milli ser tintroduċi pjattaformi tal-IT kompletament ġodda, din l-inizjattiva ser tiġi implimentata abbażi ta' interfaċċi li għandhom sistemi eżistenti ta' importazzjoni, esportazzjoni jew tranżitu fil-livell nazzjonali.
Dan huwa impenn ambizzjuż li ser jinvolvi investiment kemm fil-livell tal-UE kif ukoll f'dak tal-istati membri, b'implimentazzjoni gradwali mistennija li sseħħ fuq diversi snin.
L-istati membri ser jinvestu fit-trasformazzjoni tal-proċessi u s-sistemi tal-IT, sabiex ikunu jistgħu jiksbu bis-sħiħ il-benefiċċji tat-tieqa unika.
L-istati membri ser jistabbilixxu ambjenti ta' twieqi uniċi nazzjonali, li bihom in-negozji ser ikunu jistgħu jtellgħu l-informazzjoni relatata mal-merkanzija li qed idaħħlu fl-UE jew li qed joħorġu 'l barra minnha.
Imbagħad dawn l-ambjenti ta' twieqi uniċi nazzjonali ser jingħaqdu permezz tas-CSW-CERTEX tal-UE permezz tal-bażijiet ta' data tal-UE li jimmaniġġjaw il-formalitajiet mhux doganali, sabiex l-awtoritajiet rilevanti kollha jkunu jistgħu jaċċessaw id-data rilevanti u jikkollaboraw b'mod aktar faċli għall-verifiki fuq il-fruntieri.
Dan huwa mistenni li joħloq approċċ aktar simplifikat u kkoordinat għall-iżdoganar tal-merkanzija.
Pjan ta' Azzjoni Doganali: il-Kunsill japprova l-konklużjonijiet (stqarrija għall-istampa, 21 ta' Diċembru 2020)
Il-Kumitat tar-Rappreżentanti Permanenti llum adotta mandat għal negozjati mal-Parlament Ewropew dwar il-proposta għal deċiżjoni dwar l-obbligu ta' notifika tar-rekwiżiti ta' kumpens għal CORSIA ("Skema ta' Kumpens u Tnaqqis tal-Karbonju għall-Avjazzjoni Internazzjonali") fil-kuntest tat-tranżizzjoni ekoloġika u li għandha l-għan li tillimita l-emissjonijiet ta' gassijiet serra mill-avjazzjoni internazzjonali.
CORSIA hija mekkaniżmu globali għat-tnaqqis tal-emissjonijiet tas-CO2 tal-avjazzjoni internazzjonali adottat mill-Organizzazzjoni tal-Avjazzjoni Ċivili Internazzjonali (ICAO) fl-2018, li fih l-istati membri tal-UE impenjaw ruħhom li jipparteċipaw fil-fażi pilota, li bdiet f'Jannar 2021.
L-għan tad-deċiżjoni huwa li tippermetti lill-istati membri jissodisfaw l-obbligi tagħhom li jinnotifikaw lill-operaturi stabbiliti fl-Unjoni dwar ir-rekwiżiti ta' kumpens tagħhom mill-ewwel skadenza ta' Novembru 2022.
Ir-reviżjoni tas-sistema għall-iskambju ta' kwoti tal-emissjonijiet għall-avjazzjoni, li timplimenta l-CORSIA fid-dritt tal-UE hija s-suġġett ta' proposta oħra tal-Kummissjoni u bħalissa qed tiġi diskussa mill-Kunsill u l-Parlament.
Il-mandat għal negozjati dwar il-proposta għal deċiżjoni jippermetti lill-istati membri jikkonformaw mal-impenji internazzjonali tagħhom u jissodisfaw l-obbligi ta' notifika tagħhom f'konformità mal-iskadenzi u l-metodoloġija stabbiliti mill-ICAO sakemm ir-regoli l-ġodda fil-kuntest tar-reviżjoni tas-sistema għall-iskambju ta' kwoti tal-emissjonijiet għall-avjazzjoni jiġu adottati mill-koleġiżlaturi u trasposti fid-dritt tal-istati membri.
Il-passi li jmiss Il-mandat tal-lum ġie approvat mill-Kumitat tar-Rappreżentanti Permanenti tal-Kunsill (Coreper), u dan jippermetti lill-presidenza tal-Kunsill tibda negozjati mal-Parlament Ewropew ladarba dan ikun adotta l-pożizzjoni tiegħu.
Kuntest Fl-2018, intlaħaq qbil dwar il-CORSIA mill-Organizzazzjoni tal-Avjazzjoni Ċivili Internazzjonali (ICAO) bil-għan li l-emissjonijiet ta' gassijiet serra jiġu limitati mill-avjazzjoni internazzjonali għal-livelli tagħhom tal-2019-2020.
Dan jikkomplementa sett usa' ta' miżuri, inkluż titjib fit-teknoloġija tal-inġenji tal-ajru, titjib operazzjonali u l-fjuwils sostenibbli għall-avjazzjoni.
L-obbligi tal-CORSIA diġà bdew japplikaw.
Ir-rekwiżiti ta' monitoraġġ, rapportar u verifikazzjoni relatati mal-emissjonijiet tas-CO2 minn titjiriet internazzjonali ilhom japplikaw mill-1 ta' Jannar 2019.
Dawn l-obbligi ġew implimentati fid-dritt tal-UE permezz ta' leġiżlazzjoni sekondarja.
Ir-rekwiżiti ta' kumpens tal-CORSIA ilhom japplikaw mill-1 ta' Jannar 2021.
Il-fażi pilota tal-CORSIA (2021-2023) u l-ewwel fażi (2024-2026) huma volontarji.
Deċiżjoni tal-Kunsill dwar il-pożizzjoni li għandha tittieħed f'isem l-UE fl-ICAO fir-rigward tan-notifika ta' parteċipazzjoni volontarja fil-CORSIA mill-1 ta' Jannar 2021 u l-opzjoni magħżula għall-kalkolu tar-rekwiżiti ta' kumpens tal-operaturi tal-ajruplani matul il-perjodu 2021-2023
Definizzjoni u tħaddim ta' CORSIA (sit web tal-ICAO)
Numru tat-telefown: +1 (202) 862 4742
Numru tat-telefown: +1 (202) 862 4742 (BXL)
Numru tal-mobile: +1 (202) 431 4932
Il-Parlament Ewropew qed jipproponi elezzjonijiet tal-UE b'regoli komuni u b'dimensjoni Ewropea aktar b'saħħitha.
L-elezzjonijiet tal-UE jiddeterminaw ir-rappreżentanti tal-Ewropej fil-livell tal-UE, iżda l-mod kif jiġu organizzati, fil-biċċa l-kbira jiġi deċiż fil-livell nazzjonali.
Dan ifisser li l-pajjiżi jivvutaw fi ġranet differenti, fuq karti tal-vot fejn jidhru partiti politiċi nazzjonali biss, u l-età tal-votazzjoni tvarja.
Proposta, mħejjija mill-Kumitat għall-Affarijiet Kostituzzjonali tal-Parlament , u li ġiet adottata matul il-plenarja ta' bejn it-2 u l-5 ta' Mejju, tfittex li tirriforma l-Att Elettorali Ewropew li jitstabbilixxi ċerti standards komuni għall-organizzazzjoni tal-elezzjonijiet Ewropej.
Ir-rapport jgħid li huwa essenzjali li l-elezzjonijiet tal-UE jiġu ttrasformati "f'elezzjoni Ewropea unika, [...] minflok f'27 elezzjoni nazzjonali separata, li huwa l-mod kif l-elezzjonijiet Ewropej jiġu organizzati llum".
Listi elettorali transnazzjonali u kandidati ewlenin
L-MPE qed jipproponu li tiġi stabbilita kostitwenza mifruxa mal-UE kollha biex jiġu eletti 28 MPE addizzjonali apparti l-MPE eletti f'kostitwenzi nazzjonali jew reġjonali.
Il-Partiti politiċi Ewropej jew il-koalizzjonijiet ta' partiti nazzjonali jkunu jistgħu jipproponu listi transnazzjonali ta' kandidati mmexxija mill-kandidat preferut tagħhom għall-kariga ta' President tal-Kummissjoni Ewropea.
Il-listi transnazzjonali għandhom ikunu bbilanċjati ġeografikament u għandhom jinkludu kandidati minn pajjiżi kbar, ta' daqs medju u iżgħar.
Il-proposta tgħid ukoll li l-kandidati ewlenin għandhom ikunu jistgħu joħorġu bħala kandidati fl-Istati Membri kollha fuq il-listi tal-UE kollha, biex b'hekk il-votanti jkunu jistgħu jappoġġaw il-kandidat preferut tagħhom għall-kariga ta' President tal-Kummissjoni.
Proposta għal listi transnazzjonali qabel l-elezzjonijiet Ewropej tal-2019 ma ġetx appoġġata mill-kapijiet ta' stat u ta' gvern tal-UE.
Waqt laqgħa fi Frar 2018 huma qalu li "ser jerġgħu lura għal din il-kwistjoni fil-futur, bil-ħsieb tal-elezzjonijiet tal-2024."
Fl-2014, il-Kunsill Ewropew innomina bħala President tal-Kummissjoni, lil Jean-Claude Juncker, il-kandidat ewlieni tal-Partit Popolari Ewropew (PPE), il-familja politika Ewropea li rebħet il-maġġoranza tal-voti.
Fl-2019, madankollu, il-mexxejja tal-UE ma segwewx l-istess proċess.
L-MPE jargumentaw li l-istabbiliment ta' kostitwenza mifruxa mal-UE kollha fejn il-listi jkunu mmexxija mill-kandidat ta' kull grupp politiku għall-kariga ta' President tal-Kummissjoni jsaħħaħ b'mod kunsiderevoli d-demokrazija Ewropea u jsaħħaħ il-leġittimità tal-elezzjoni tal-President tal-Kummissjoni;
Rakkomandazzjoni għal listi elettorali li jkopru diversi Stati Membri saret ukoll minn panel taċ-ċittadini Ewropej fil-Konferenza dwar il-Futur tal-Ewropa.
Dispożizzjonijiet komuni għall-elezzjonijiet
L-MPE jipproponu li l-jum tal-elezzjoni tal-UE għandu jkun l-istess fil-pajjiżi kollha tal-UE u li għandu dejjem ikun id-9 ta' Mejju, Jum l-Ewropa.
Bħalissa, l-elezzjonijiet isiru mill-Ħamis sal-Ħadd, b'kull pajjiż isegwi t-tradizzjonijiet elettorali nazzjonali tiegħu.
Il-proposta tfittex li tarmonizza l-età minn meta ċ-ċittadini tal-UE jkollhom id-dritt li jivvutaw jew li joħorġu għall-elezzjonijiet tal-UE.
L-MPE jirrakkomandaw li l-Ewropej kollha li jkollhom 16-il sena jew aktar jkollhom id-dritt li jivvutaw u li kull ċittadin tal-UE ta' aktar minn 18-il sena għandu jkollu d-dritt li joħroġ għall-elezzjoni.
Il-Parlament irid li l-pajjiżi kollha tal-UE joffru l-possibbiltà ta' votazzjoni bil-posta għall-elezzjonijiet Ewropej.
Huwa jgħid ukoll li l-ugwaljanza bejn il-ġeneri fil-listi elettorali għandha tiġi żgurata jew permezz ta' listi zipped, b'alternanza bejn kandidati rġiel u nisa, jew bl-użu tal-kwoti.
Proċedura speċjali biex jiġu emendati r-regoli elettorali
L-aġġornamenti tal-Att Elettorali Ewropew huma soġġetti għal proċedura speċjali ta' teħid ta' deċiżjonijiet .
Il-proposta tħejjiet mill-Parlament Ewropew; il-Kunsill jista' jemendaha u jrid jadotta t-test b'mod unanimu wara li jikseb l-approvazzjoni tal-Parlament Ewropew.
Il-pajjiżi kollha tal-UE jridu japprovaw id-dispożizzjonijiet qabel ma jkunu jistgħu jidħlu fis-seħħ.
Il-plenarja tal-Konferenza dwar il-Futur tal-Ewropa adottat 49 proposta b'aktar minn 300 miżura għall-bidla fis-sessjoni finali tagħha tat-29 u t-30 ta' April.
Il-proposti tfasslu fuq rakkomandazzjonijiet minn panels taċ-ċittadini Ewropej , panels u avvenimenti nazzjonali taċ-ċittadini, kif ukoll fuq ideat ippreżentati fuq il-pjattaforma online tal-Konferenza.
Dawn ġew ifformulati f'disa' gruppi ta' ħidma inklużi ċ-ċittadini, il-membri tal-Parlament Ewropew, il-Kunsill, il-Kummissjoni u l-parlamenti nazzjonali kif ukoll rappreżentanti ta' korpi oħra tal-UE, awtoritajiet reġjonali u lokali, sħab soċjali u s-soċjetà ċivili.
Waqt diskors fi tmiem is-sessjoni plenarja, il-kopresident tal-Konferenza Guy Verhofstadt qal li l-ħidma tal-Konferenza hija ritorn għall-wirt ta' dawk li stabbilixxew il-pedament għall-proġett Ewropew wara t-Tieni Gwerra Dinjija.
Filwaqt li rrefera għall-isfidi li qed tiffaċċja l-UE issa, inkluża l-gwerra fl-Ukraina, huwa qal: "Wasal iż-żmien li mmorru lura għall-ħolma [tal-missirijiet fundaturi], għall-objettiv inizjali tagħhom li joħolqu għaqda Ewropea reali, integrazzjoni Ewropea reali.
Qawmien mill-ġdid tal-ideat tal-missirijiet fundaturi huwa meħtieġ għas-sopravivenza tal-kontinent sabiħ tagħna."
Il-proposti adottati mill-plenarja tal-Konferenza huma miġbura f'disa' suġġetti – it-tibdil fil-klima u ambjent; saħħa; ekonomija aktar b'saħħitha, il-ġustizzja soċjali u l-impjiegi; l-UE fid-dinja; il-valuri u drittijiet, l-istat tad-dritt, is-sigurtà; it-trasformazzjoni diġitali; id-Demokrazija Ewropea; il-migrazzjoni; l-edukazzjoni, il-kultura, iż-żgħażagħ u l-isport;
Dawn jinkludu sejħiet għal bidla fil-produzzjoni tal-enerġija lejn sorsi rinnovabbli, l-istabbiliment ta' dritt għall-kura tas-saħħa għaċ-ċittadini kollha tal-UE, l-għoti ta' dritt ta' inizjattiva leġiżlattiva lill-Parlament Ewropew, it-tneħħija tal-unanimità fil-Kunsill dwar il-politika barranija u t-titjib tal-edukazzjoni dwar kwistjonijiet ambjentali, it-teknoloġiji diġitali, il-ħiliet personali u l-valuri tal-UE.
Skopri aktar dwar il-proposti kollha tal-Konferenza dwar il-Futur tal-Ewropa
Wasal iż-żmien li l-UE tagħti riżultati
Iċ-ċittadini li tkellmu esprimew sodisfazzjon li ħadu sehem fil-Konferenza u bir-riżultat ta' xhur ta' ħidma.
Huub Verhoeven min-Netherlands tkellem dwar l-attitudni pożittiva matul id-diskussjonijiet: "Irrispettivament mill-isfond jew il-fehmiet [tan-nies], dejjem irnexxilna naħdmu flimkien u naslu għal kunsens.
U nittama li dan iservi ta' eżempju tajjeb għall-politiċi."
Valentina Balzani mill-Italja qalet: "Qed nitolbu azzjonijiet b'firxa wiesgħa li għandhom effetti reali u simboliċi, u nittamaw li l-ideat tagħna jinstemgħu bis-serjetà u jiġu implimentati fil-prattika."
Verhofstadt qal li l-UE għandha torganizza eżerċizzji simili għall-Konferenza regolarment, sabiex tinvolvi lin-nies fit-teħid ta' deċiżjonijiet.
"Abbażi tal-esperjenza tagħna, aħna nistgħu faċilment norganizzaw kull eżerċizzju ta' nofs it-terminu bħal dan, bħala gwida għall-Parlament Ewropew, għall-Kummissjoni Ewropea, dwar dak li jeħtieġ li jsir fis-snin li ġejjin."
Avveniment konklużiv tal-Konferenza
Fid-9 ta' Mejju, Jum l-Ewropa, sena wara li tnediet uffiċjalment il-Konferenza dwar il-Futur tal-Ewropa , il-kopresidenti tal-bord eżekuttiv taw il-konklużjonijiet tagħhom lill-presidenti tal-Parlament Ewropew, tal-Kunsill u tal-Kummissjoni, f'ċerimonja fi Strasburgu.
It-tliet istituzzjonijiet impenjaw ruħhom li jkomplu jaħdmu fuq l-eżitu tal-Konferenza.
Xena minn Bucha.
Il-MPE jesprimu rabja faħxija dwar l-atroċitajiet irrappurtati fl-Ukrajna. © Sergei SUPINSKY/AFP L-awturi ta' delitti tal-gwerra għandhom jitressqu quddiem il-ġustizzja Appoġġ għall-awtoritajiet tal-Ukrajna u l-Qorti Kriminali Internazzjonali fil-ġbir tal-provi Azzjoni rapida hija ta' importanza kruċjali
It-tribunal internazzjonali speċjali għandu jinvestiga l-mexxejja Russi u l-kmandanti militari u l-alleati tagħhom għar-reat ta' aggressjoni kontra l-Ukrajna.
Fir-riżoluzzjoni adottata nhar il-Ħamis, il-Parlament jistieden lill-UE biex tieħu l-azzjoni kollha meħtieġa fil-qrati u l-proċedimenti internazzjonali biex tappoġġa l-prosekuzzjoni tar-reġimi Russi u Belarussi għal delitti tal-gwerra, delitti kontra l-umanità, ġenoċidju u aggressjoni.
Dawn l-investigazzjonijiet, u l-prosekuzzjonijiet li jirriultaw minnhom, għandhom japplikaw ukoll għall-persunal kollu tal-forzi armati Russi u għall-uffiċjali tal-gvern involuti f'delitti tal-gwerra, jgħidu l-MPE.
Ir-riżoluzzjoni dwar il-ġlieda kontra l-impunità għad-delitti tal-gwerra fl-Ukrajna ġiet adottata b'turija tal-idejn.
Tribunal internazzjonali speċjali
It-test adottat jitlob lill-UE tappoġġa l-istabbiliment ta' tribunal internazzjonali speċjali biex jikkastiga r-reati ta' aggressjoni mwettqa kontra l-Ukrajna, li għalih il- Qorti Kriminali Internazzjonali (QKI) m'għandha l-ebda ġurisdizzjoni, u żżomm responsabbli l-mexxejja politiċi u l-kmandanti militari Russi u dawk tal-alleati tagħha.
Il-MPE jridu wkoll li l-UE tipprovdi, malajr kemm jista' jkun, ir-riżorsi umani u baġitarji kollha meħtieġa u l-appoġġ amministrattiv, investigattiv u loġistiku meħtieġ biex jiġi stabbilit dan it-tribunal.
Skont il-PE, l-atroċitajiet irrappurtati bħall-bumbardamenti indiskriminati ta' bliet u rħula, id-deportazzjonijiet furzati, l-użu ta' munizzjon ipprojbit, l-attakki kontra persuni ċivili li kienu qed jaħarbu permezz ta' kurituri umanitarji miftiehma minn qabel, l-eżekuzzjonijiet u l-vjolenza sesswali jammontaw għal ksur tad-dritt umanitarju internazzjonali.
Huma jistgħu jikkwalifikaw bħala delitti tal-gwerra, jgħidu l-MPE, filwaqt li jenfasizzaw li s'issa dawn id-delitti għadhom ma ġewx prosegwiti.
Azzjoni rapida
Il-MPE jenfasizzaw li l-UE għandha tieħu azzjoni malajr, peress li hemm riskju serju li, minħabba l-ostilitajiet li għaddejjin bħalissa, l-evidenza relatata mad-delitti tal-gwerra qed tinqered.
Huma jesprimu l-appoġġ sħiħ tagħhom għall-investigazzjoni mill- Prosekutur tal-QKI u l-ħidma tal- Kummissjoni ta' Inkjesta tal-Uffiċċju tal-Kummissarju Għoli tan-NU għad-Drittijiet tal-Bniedem kif ukoll l-organizzazzjonijiet indipendenti tas-soċjetà ċivili u l-awtoritajiet tal-Ukrajna li qed jaħdmu biex jiġbru l-evidenza.
Il-MPE jilqgħu t-tim investigattiv konġunt li qed jiġi stabbilit mil-Litwanja, il-Polonja u l-Ukrajna, li huwa kkoordinat mill-Aġenzija tal-Unjoni Ewropea għall-Kooperazzjoni fil-Ġustizzja Kriminali Eurojust , u li fih se jipparteċipa l-Uffiċċju tal-Prosekutur tal-QKI, u jħeġġu lill-Istati Membri l-oħra jingħaqdu ma' dan it-tim.
It-test adottat ser ikun disponibbli hawnhekk, 19.05.2022
Ritratti, vidjo u materjali awdjo b'xejn: Aggressjoni Russa kontra l-Ukrajna
Iċ-ċittadini u n-negozji tal-UE għandhom jiġu megħjuna biex jissuperaw l-effetti negattivi tal-gwerra tar-Russja fl-Ukrajna © AFP/JOE KLAMAR Jeħtieġ li l-fondi eżistenti tal-UE jitkabbru b'sorsi oħra, bħat-taxxa fuq il-profitti għall-kumpaniji tal-enerġija, u l-konfiska tal-assi tal-oligarki Russi
Għandu jiġi stabbilit pakkett temporanju tal-UE dwar ir-reżiljenza soċjali
Fond ġdid għall-awtonomija strateġika jista' jagħti spinta lis-sigurtà tal-enerġija u tal-ikel
Il-MPE appellaw għal finanzjament biex jiġu indirizzati l-konsegwenzi tal-gwerra fl-Ukrajna, bl-użu tal-assi tal-oligarki Russi, riżorsi proprji ġodda tal-UE, u l-użu sħiħ tal-baġit tal-UE.
Bl-adozzjoni ta' riżoluzzjoni dwar il-konsegwenzi ekonomiċi u soċjali għall-UE tal-gwerra tar-Russja fl-Ukraina permezz ta' wirja tal-idejn, il-MPE jgħidu li l-gwerra nnifisha u "is-sanzjonijiet ġustifikati tal-UE kontra r-Russja u l-Belarussja qed jaffettwaw l-irkupru ekonomiku tal-UE ta' wara l-pandemija u huma ta' theddida serja għall-istrateġija tal-UE ta' rkupru".
Dawn l-effetti għandhom jiġu indirizzati "sabiex jgħinu lill-familji u l-kumpaniji… biex jiġi limitat it-tixrid tal-kriżi billi jiġu identifikati, prevenuti u mmitigati l-konsegwenzi ekonomiċi u soċjali tagħha, u għalhekk jinżamm l-appoġġ taċ-ċittadini Ewropej għall-azzjonijiet meħuda kontra r-Russja u għall-azzjonijiet l-oħra meħtieġa biex l-Ukreni jiġu appoġġjati fid-difiża tagħhom".
Ir-riżoluzzjoni tagħlaq id- dibattitu fil-plenarja li sar fl-4 ta' Mejju fi Strasburgu.
L-effetti tal-gwerra ma jistgħux jiġu koperti minn strumenti finanzjarji eżistenti
Il-MPE jgħidu li l-istrumenti eżistenti bħan-Next Generation EU, SURE (Appoġġ ta' Emerġenza biex jittaffew ir-Riskji tal-Qgħad) jew is-sistema ta' flessibbiltà tal-baġit tal-UE mhumiex biżżejjed biex jittaffew l-effetti negattivi tal-gwerra u l-ispiża fl-UE tas-sanzjonijiet imposti fuq ir-Russja.
Għalhekk huma jappellaw għal taxxa fuq il-profitt mhux mistenni għall-kumpaniji tal- enerġija, biex l-assi tal-oligarki Russi jiġu kkonfiskati, u għal flessibbiltà addizzjonali fil-baġit tal-UE.
Il-qafas finanzjarju pluriennali (QFP) jenħtieġ li jiġi rivedut, ir-regoli dwar l-għajnuna mill-Istat jiġu applikati b'mod aktar flessibbli, il-livell tal-garanzija tal-UE fil-programm InvestEU jenħtieġ li jiżdied, u l-Kummissjoni għandha tkun lesta li tipproponi programmi ġodda jekk dan isir meħtieġ, huma jgħidu.
Il-MPE jappellaw ukoll lill-UE biex tkun fuq quddiem fit-twaqqif ta' Fond Fiduċjarju ta' Solidarjetà tal-Ukrajna.
Għajnuna lin-nies u lin-negozji biex jgħaddu ż-żminijiet diffiċli
Il-gwerra aggravat b'mod partikolari l-kriżi tal-prezzijiet tal-enerġija, li affettwat b'mod negattiv il-poter tal-akkwist u l-ispejjeż operattivi, il-MPE jenfasizzaw.
L-aggravar ta' din il-kriżi jeħtieġ intervent rapidu, huma jidu.
L-Istati Membri għandhom iżidu l-appoġġ soċjali tagħhom u l-infiq addizzjonali għandu jiġi allokat lil ditti vulnerabbli iżda vijabbli.
Il-MPE jenfasizzaw ukoll li ż-żieda fil-pagi għandha tqis l-inflazzjoni fit-tul u t-tkabbir tal-produttività sabiex tinżamm il-kapaċità tal-akkwist tal-unitajiet domestiċi.
Għandu jiġi stabbilit ukoll pakkett temporanju Ewropew dwar ir-reżiljenza soċjali li jikkoordina sett ta' miżuri u mezzi biex jissaħħu l-protezzjoni soċjali u s-sistemi ta' protezzjoni soċjali fl-UE, jgħidu l-MPE.
Il-MPE jagħmlu enfasi partikolari fl-iżvilupp tal-awtonomija tal-UE.
Biex jagħmlu dan, huma jitolbu li jitwaqqaf fond Ewropew ġdid u ddedikat.
Il-Fond Strateġiku għall-Awtonomija għall-Ewropa għandu jiffinanzja l-infrastruttura tal-enerġija transfruntiera, il-produzzjoni u l-effiċjenza tal-enerġija rinnovabbli, iċ-ċibersigurtà, il-kompetittività industrijali, is-sigurtà tal-ikel, l-ekonomija ċirkolari, u l-iżvilupp sostenibbli.
Lobbying għar-Russja
Fl-aħħar nett, l-MEPs jinnotaw li eks politiċi bħal Esko Aho, Francois Fillon u Wolfgang Schüssel irriżenjaw reċentement mill-pożizzjonijiet tagħhom f'kumpaniji Russi u talbu bil-qawwa li oħrajn, bħal Karin Kneissl u Gerhard Schröder, jagħmlu l-istess.
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Il-Kunsill illum approva konklużjonijiet dwar il-miri tal-UE ta' għajnuna għall-iżvilupp fil-forma tat-tnax-il rapport annwali tiegħu lill-Kunsill Ewropew.
Ir-rapport janalizza x-xejriet fir-rigward tal-impenji u t-twettiq tal- għajnuna uffiċjali għall-iżvilupp (ODA) mogħtija mill-UE .
F'xenarju ta' finanzjament dejjem aktar kumpless, li ntlaqat sew mill-gwerra ta' aggressjoni tar-Russja kontra l-Ukrajna, il-pandemija tal-COVID-19 u l-impatti diġà viżibbli tat-tibdil fil-klima, l-ODA tibqa' sors ewlieni ta' finanzjament għall-ifqar pajjiżi , u tkompli taqdi rwol kruċjali fil-kisba tal-Aġenda 2030.
Fir-rapport tiegħu, il-Kunsill jinnota li fl-2021, l- ODA kollettiva tal-UE [1] ammontat għal €70.2 biljun , minn €67.3 biljun fl-2020, li tirrappreżenta żieda nominali ta' 4.3% meta mqabbla mal-2020.
Għaldaqstant, l-UE u l-istati membri tagħha żammew il-pożizzjoni tagħhom bħala l-akbar kontributur dinji tal-ODA , b'kontribut li jammonta għal 43% tal-ODA globali, biex b'hekk jikkonfermaw it-tmexxija tagħhom fl-aġenda dinjija dwar l-iżvilupp sostenibbli.
Fl-2021, l-ODA kollettiva tal-UE rrappreżentat 0.49% tad-Dħul Nazzjonali Gross (DNG) tal-UE; dan huwa tnaqqis żgħir mill-proporzjon ta' 0.50% fl-2020, iżda għadu sinifikament ogħla mill-medja tal-membri tal-Kumitat ta' Għajnuna għall-Iżvilupp tal-OECD li mhumiex fl-UE, li kienet tammonta għal 0.26% tad-DNG fl-2021.
Erba' stati membri tal-UE qabżu l-livell limitu ta' ODA/DNG ta' 0.7%.
Il-Kunsill jenfasizza li huwa urġenti li l-UE u l-istati membri tagħha jieħdu azzjoni biex iwettqu l-impenji kollettivi tagħhom biex jipprovdu 0.7% tad-DNG u 0.20% bħala ODA lill-pajjiżi l-anqas żviluppati sal-2030.
[1] Din ma tinkludix lil Ċipru, li ma rrapporta l-ebda ODA preliminari tal-2021 lill-OECD.
Rapport Annwali tal-2022 lill-Kunsill Ewropew dwar il-Miri tal-UE ta' Għajnuna għall-Iżvilupp
Illum il-Kunsill ta l-approvazzjoni finali tiegħu dwar regoli ġodda għal settur diġitali ġust u kompetittiv permezz tal- Att dwar is-Swieq Diġitali (DMA).
Id-DMA jiżgura kondizzjonijiet ekwi diġitali li jistabbilixxi bi drittijiet u regoli ċari għall-pjattaformi online kbar ("gwardjani") u jiżgura li ħadd minnhom ma jabbuża mill-pożizzjoni tiegħu.
Ir-regolamentazzjoni tas-suq diġitali fil-livell tal-UE ser toħloq ambjent diġitali ġust u kompetittiv, li tippermetti li l-kumpaniji u l-konsumaturi jibbenefikaw minn opportunitajiet diġitali.
Bl-adozzjoni finali tal-Att dwar is-Swieq Diġitali, fl-aħħar il-pjattaformi online kbar ser nagħmluhom responsabbli għall-azzjonijiet tagħhom.
B'dan, l-UE ser tbiddel l-ispazju online madwar id-dinja.
Il-gwardjani li d-DMA jindirizza huma omnipreżenti – aħna kollha nużaw is-servizzi tagħhom kuljum.
Madankollu, is-setgħa tagħhom qed tikber sa punt li taffettwa b'mod negattiv il-kompetizzjoni.
Bis-saħħa tad-DMA, ser niżguraw kompetizzjoni ġusta online, aktar konvenjenza għall-konsumaturi u opportunitajiet ġodda għan-negozji ż-żgħar.
Ivan Bartoš, Viċi Prim Ministru għad-Diġitalizzazzjoni u Ministru għall-Iżvilupp Reġjonali
Infografika - Att dwar is-Swieq Diġitali
Regoli ġodda għall-gwardjani Id-DMA jiddefinixxi regoli ġodda għall-pjattaformi online kbar ("gwardjani").
Issa jridu: jiżguraw li t-tneħħija tal-abbonament minn servizzi ewlenin tal-pjattaforma tkun faċli daqs l-abbonament jiżguraw li l-funzjonalitajiet bażiċi tas-servizzi ta' messaġġerija istantanja jkunu interoperabbli, jiġifieri jippermettu lill-utenti jiskambjaw messaġġi, jibagħtu messaġġi jew fajls bil-vuċi fl-apps tal-messaġġi jagħtu lill-utenti kummerċjali aċċess għad-data dwar il-prestazzjoni tal-kummerċjalizzazzjoni jew tar-reklamar tagħhom fuq il-pjattaforma jinfurmaw lill-Kummissjoni Ewropea dwar l-akkwiżizzjonijiet u l-fużjonijiet li jwettqu Iżda mhux ser jibqgħu jkunu jistgħu: jikklassifikaw il-prodotti jew is-servizzi tagħhom stess b'mod aktar favorevoli minn dawk ta' parteċipanti oħra fis-suq (awtopreferenza) jinstallaw minn qabel ċerti apps jew software, jew jipprevjenu lill-utenti milli jneħħu faċilment dawn l-apps jew software jeżiġu li s-software l-aktar importanti (eż. browsers tal-web) jiġu installati b'mod awtomatiku meta qed tiġi installata sistema operattiva jipprevjenu lill-iżviluppaturi milli jużaw pjattaformi ta' pagament ta' partijiet terzi għall-bejgħ tal-apps jużaw mill-ġdid id-data personali miġbura matul servizz għall-finijiet ta' servizz ieħor Jekk pjattaforma online kbira tkun ġiet identifikata bħala gwardjan, din ser ikollha tikkonforma mar-regoli tad-DMA fi żmien sitt xhur.
Jekk gwardjan jikser ir-regoli stabbiliti mid-DMA, jirriskja multa sa 10% tal-fatturat totali tiegħu madwar id-dinja.
Fil-każ ta' reċidività, tista' tiġi imposta multa sa 20% tal-fatturat tiegħu madwar id-dinja.
F'każ li gwardjan sistematikament jonqos milli jikkonforma mad-DMA, jiġifieri jikser ir-regoli mill-inqas tliet darbiet fi tmien snin , il-Kummissjoni Ewropea tista' tiftaħ investigazzjoni tas-suq u, jekk ikun meħtieġ, timponi rimedji komportamentali jew strutturali.
Informazzjoni ġenerali Il-qafas legali tal-UE għas-servizzi diġitali ma kienx inbidel minn meta ġiet adottata d-direttiva dwar il-kummerċ elettroniku fis-sena 2000.
Sadanittant, it-teknoloġiji, il-mudelli kummerċjali u s-servizzi diġitali nbidlu b' pass mgħaġġel mingħajr preċedent .
Biex tlaħħaq ma' dan il-pass, il-Kummissjoni Ewropea ppreżentat pakkett dwar is-servizzi diġitali li jinkludi l-Att dwar is-Servizzi Diġitali (DSA) u l-Att dwar is-Swieq Diġitali (DMA) f'Diċembru 2020.
Il-pakkett dwar is-servizzi diġitali huwa r-rispons tal-UE għall- ħtieġa li jiġi rregolat l- ispazju diġitali .
Flimkien, id-DSA u d-DMA jiddefinixxu qafas adattat għall-impronta ekonomika u demokratika tal-ġganti diġitali u jintroduċu miżuri biex jipproteġu lill-utenti filwaqt li jappoġġaw l-innovazzjoni fl-ekonomija diġitali.
Fil-25 ta' Novembru 2021, inqas minn sena wara l-bidu tan-negozjati fil-Kunsill, l-istati membri qablu unanimament dwar il-pożizzjoni tal-Kunsill dwar id-DMA.
Fl-24 ta' Marzu 2022, il-Kunsill u l-Parlament Ewropew laħqu ftehim proviżorju dwar id-DMA, li ġie approvat mir-rappreżentanti tal-istati membri tal-UE fil-11 ta' Mejju 2022.
Il-ftehim proviżorju dwar id- DSA li ntlaħaq mill-Kunsill u l-Parlament Ewropew fit-23 ta' April 2022 u adottat fil-Parlament Ewropew fil-5 ta' Lulju mistenni li jiġi adottat mill-Kunsill f' Settembru 2022 .
Passi li jmiss Wara li llum il-Kunsill approva l-pożizzjoni tal-Parlament Ewropew, l-att leġiżlattiv ġie adottat.
Wara l-iffirmar mill-Presidenti tal-Parlament Ewropew u tal-Kunsill, ser jiġi ppubblikat f' Il-Ġurnal Uffiċjali tal-Unjoni Ewropea u ser jibda japplika sitt xhur wara dan.
Regolament dwar swieq kontestabbli u ġusti fis-settur diġitali (Att dwar is-Swieq Diġitali)
Pakkett dwar is-servizzi diġitali (informazzjoni ġenerali)
Illum il-Kunsill ġedded, mingħajr ebda bidla, l-hekk imsejħa lista tal-UE ta' terroristi, li tistabbilixxi l-persuni, il-gruppi u l-entitajiet soġġetti għal miżuri restrittivi bil-għan li jiġi miġġieled it-terroriżmu.
It- 13-il persuna u l-21 grupp u entità fuq il-lista huma soġġetti għall- iffriżar tal-fondi tagħhom u assi finanzjarji oħra fl-UE.
Barra minn hekk, huwa pprojbit ukoll li l-operaturi tal-UE jagħmlu fondi u riżorsi ekonomiċi disponibbli għalihom.
Il-Kunsill l-ewwel stabbilixxa l-lista bħala implimentazzjoni tar-Riżoluzzjoni 1373/2001 tal-Kunsill tas-Sigurtà tan-NU, li segwiet l-attakki terroristiċi tal-11 ta' Settembru 2001.
Huwa jeżamina l-lista f'intervalli regolari, u tal-inqas kull sitt xhur, abbażi tal-informazzjoni dwar kwalunkwe fatt u żvilupp ġodda relatati mad-deżinjazzjonijiet.
Dan ir-reġim ta' sanzjonijiet huwa separat mir-reġim tal-UE li jimplimenta r-riżoluzzjonijiet 1267 (1999), 1989 (2011) u 2253 (2015) tal-Kunsill tas-Sigurtà tan-NU u b'Al-Qaida u ISIL/Da'esh fil-mira.
L-UE tista' tapplika wkoll miżuri restrittivi b'mod awtonomu kontra ISIL/Da'esh u Al-Qaida u persuni u entitajiet li huma assoċjati magħhom jew jappoġġawhom.
Il-Kunsill approva konklużjonijiet li jistipulaw il-prijoritajiet tal-UE fin-Nazzjonijiet Uniti matul is-77 Assemblea Ġenerali tan-Nazzjonijiet Uniti (Settembru 2022 – Settembru 2023).
Il-konklużjonijiet huma approvati fi żmien meta d-dinja qed tiffaċċa waħda mill-akbar sfidi għall-paċi u s-sigurtà dinjija f'għexieren ta' snin - il-gwerra ta' aggressjoni tar-Russja kontra l-Ukrajna - li żżid mal-qasmiet u l-kriżijiet ġeopolitiċi eżistenti, bħal dawk ikkawżati mill-COVID-19 u t-tibdil fil-klima.
F'dan l-isfond, l-UE u l-istati membri tagħha jfakkru fil-karattru vinkolanti tal-Karta tan-NU fl-intier tagħha – il-paċi u s-sigurtà, id-drittijiet tal-bniedem, l-ugwaljanza bejn il-ġeneri, id-dinjità tal-bniedem, id-drittijiet ugwali ta' nazzjonijiet kbar u żgħar – u jenfasizzaw l-universalità tal-prinċipji fundamentali tan-NU.
L-UE tafferma mill-ġdid il-konvinzjoni tagħha li l-isfidi ewlenin ta' żmienna , min-natura u l-ambitu globali tagħhom, ma jistgħux jiġu indirizzati minn pajjiżi li jaġixxu waħedhom iżda għandhom jiġu indirizzati flimkien .
Flimkien mas-sħab, l-UE u l-istati membri tagħha ser jagħmlu kull sforz biex jagħmlu d-dinja post aktar sikur għal kulħadd billi jiddefendu d-demokrazija, id-drittijiet tal-bniedem, l-istat tad-dritt u jiżguraw il-paċi u l-prosperità.
Fis-sena li ġejja, l-UE ser tiffoka fuq ir-rispett tal-Karta tan-NU u l-istat tad-dritt, l-indirizzar tal-konsegwenzi dinjija tal-aggressjoni Russa kontra l-Ukrajna, il-promozzjoni tal-iżvilupp sostenibbli u d-drittijiet tal-bniedem, l-appoġġ għall-aċċess għal edukazzjoni ta' kwalità, it-tisħiħ tas-sigurtà tas-saħħa dinjija, u l-ġlieda kontra t-tibdil fil-klima, it-telf tal-bijodiversità u t-tniġġis, kif ukoll it-tiswir tal-aġenda diġitali globali.
Il-kriżijiet multipli u ta' spiss sovrapposti ta' dawn l-aħħar snin kixfu xi lakuni sinifikanti fil-governanza dinjija u enfasizzaw il-ħtieġa li jiġu mmodernizzati u riformati n-Nazzjonijiet Uniti fid-dawl ta' qasmiet ġeopolitiċi dejjem aktar profondi.
L-UE tenfasizza l-ħtieġa ta' bidliet trasformattivi , sabiex in- Nazzjonijiet Uniti jsiru NU 2.0 , li jkunu ffinanzjati b'mod sostenibbli, aktar inklużivi , trasparenti u responsabbli , u fl-aħħar mill-aħħar ikunu mgħammra b'mod xieraq għal sfidi u opportunitajiet futuri.
Il-prijoritajiet tal-UE fin-Nazzjonijiet Uniti matul is-77 Assemblea Ġenerali tan-Nazzjonijiet Uniti, Settembru 2022 - Settembru 2023 - konklużjonijiet tal-Kunsill
L-UE fl-Assemblea Ġenerali tan-NU (informazzjoni ġenerali)
Illum il-Kunsill approva konklużjonijiet dwar il-manipulazzjoni tal-informazzjoni u interferenza minn barranin (FIMI).
L-invażjoni tal-Ukrajna mir-Russja u l-propaganda tal-gwerra tagħha ssottolinjaw l-urġenza li jiġu indirizzati l-manipulazzjoni tal-informazzjoni u interferenza minn barranin immirati mhux biss lejn udjenzi Russi, iżda lejn udjenzi globali.
Il-konklużjonijiet jissottolinjaw kif il-manipulazzjoni tal-informazzjoni u interferenza minn barranin spiss jintużaw bħala parti minn kampanji ibridi usa' u għandhom l-għan li jiżgwidaw, iqarrqu u jiddestabbilizzaw soċjetajiet demokratiċi, billi joħolqu u jisfruttaw frizzjonijiet kulturali u soċjetali b'mod strateġiku u kkoordinat.
Dawn it-tekniki ta' interferenza mwettqa mir-Russja ssaħħew matul l-aggressjoni militari mhux provokata u mhux ġustifikata tagħha kontra l-Ukrajna .
Il-konklużjonijiet juru l-impenn tal-UE li ssaħħaħ il-parteċipazzjoni tagħha biex tindirizza din it-theddida fil-livelli kollha, b'mod partikolari f' formati multilaterali ma' u fi ħdan in-Nazzjonijiet Uniti u organizzazzjonijiet internazzjonali u reġjonali oħra.
Il-Kunsill jistieden lill-partijiet rilevanti kollha biex iżidu l-ħidma għal l-iżvilupp ta' prinċipji internazzjonali dwar id-diżinformazzjoni u l-FIMI.
Il-Kunsill jappella lir-Rappreżentant Għoli u lill-Kummissjoni biex jippreżentaw għażliet, b'rispett sħiħ lejn id-drittijiet tal-bniedem u l-libertajiet fundamentali, għal miżuri definiti sew li jistgħu jittieħdu kontra l-atturi tal-FIMI meta dan ikun meħtieġ għall-protezzjoni tal-ordni u s-sigurtà pubblika tal-UE .
Konklużjonijiet tal-Kunsill dwar il-Manipulazzjoni tal-Informazzjoni u Interferenza minn Barranin, 18 ta' Lulju 2022
Il-Kunsill illum approva konklużjonijiet dwar id-diplomazija diġitali tal-UE .
It-teknoloġiji diġitali ġabu opportunitajiet u riskji ġodda fil-ħajja taċ-ċittadini tal-UE u n-nies madwar id-dinja.
Dawn saru wkoll parametri kompetittivi ewlenin li jistgħu jċaqalqu l- bilanċ ġeopolitiku tal-poter .
L-UE għandha network dejjem jikber ta' alleanzi u sħubijiet diġitali madwar id-dinja.
Qed tinvesti dejjem aktar fl-infrastruttura diġitali u, taħt l-istrateġija tal- Global Gateway , fl-appoġġ lis-sħab fid-definizzjoni tal-approċċ regolatorju tagħhom għat-teknoloġija bbażat fuq approċċ iċċentrat fuq il-bniedem.
F'dan l-isfond, il-Kunsill jistieden lill-partijiet rilevanti kollha biex jiżguraw li d- diplomazija diġitali ssir komponent ewlieni u parti integrali mill-azzjoni esterna tal-UE , u tkun koordinata mill-qrib ma' politiki esterni oħra tal-UE dwar iċ-ċibernetika u l-ġlieda kontra t-theddid ibridu, inkluż il-manipulazzjoni tal-informazzjoni u interferenza minn barranin.
F'dan il-kuntest, biex tissaħħaħ id-Diplomazija Diġitali tal-UE fl-Istati Uniti u magħhom, l-UE dalwaqt ser tiftaħ uffiċċju ddedikat f'San Francisco , ċentru globali għat-teknoloġija u l-innovazzjoni diġitali.
Il-konklużjonijiet jenfasizzaw l-importanza tat- tisħiħ tal-kapaċitajiet u l- promozzjoni strateġika ta' soluzzjonijiet teknoloġiċi u oqfsa regolatorji li jirrispettaw il-valuri demokratiċi u d-drittijiet tal-bniedem.
Minħabba f'hekk, l-UE ser tippromwovi b'mod attiv id-drittijiet universali tal-bniedem u l-libertajiet fundamentali, l-istat tad-dritt u l-prinċipji demokratiċi fl-ispazju diġitali u tavvanza approċċ iċċentrat fuq il-bniedem għat-teknoloġiji diġitali f'fora multilaterali rilevanti u pjattaformi oħra, tippromwovi sħubiji u koalizzjonijiet ma' pajjiżi tal-istess fehma u ssaħħaħ il-kooperazzjoni fis-sistema tan-NU u magħha, il-G7, l-OSKE, l-OECD, id-WTO, in-NATO, il-Kunsill tal-Ewropa u fora multilaterali oħra, filwaqt li tistinka biex tallinja l-progress miksub fir-rigward tad-Diplomazija Ekoloġika u d-Diplomazija Ċibernetika tal-UE.
Konklużjonijiet tal-Kunsill dwar id-Diplomazija Diġitali tal-UE, 18 ta' Lulju 2022
Waqt il-Kunsill Agrikoltura u Sajd tal-lum fi Brussell, il-ministri qablu dwar sett ta' konklużjonijiet biex tkompli tiġi żviluppata l-akkwakultura sostenibbli fl-UE.
Il-ministri laqgħu l-linji gwida strateġiċi għal akkwakultura tal-UE li tkun aktar sostenibbli u kompetittiva għall-perjodu bejn l-2021 u l-2031 proposti mill-Kummissjoni Ewropea.
Huma enfasizzaw ukoll l-importanza li tingħata prijorità għolja xierqa lis-settur.
Il-Kunsill leħħen l-appoġġ tiegħu għall- iżvilupp ta' metodi ġodda ta' akkwakultura tal-ilma ħelu u tal-baħar b' impatt ambjentali baxx u enfasizza l-ħtieġa li jiġi żgurat il-forniment ta' ikel nutrittiv, tajjeb għas-saħħa u sikur u li titnaqqas id-dipendenza għolja tal-UE fuq l-importazzjonijiet ta' prodotti tas-sajd u tal-akkwakultura, u b'hekk jingħata kontribut għas-sigurtà tal-ikel.
Illum, irnexxielna naqblu dwar id-direzzjoni ewlenija għal aktar żvilupp tal-akkwakultura fl-UE.
Huwa settur li qed jikber malajr u wkoll varjat, li jipproduċi speċijiet kemm tal-baħar kif ukoll tal-ilma ħelu.
Tassew nemmen li l-akkwakultura taqdi rwol importanti fit-tisħiħ tas-sigurtà tal-ikel tagħna, iżda wkoll fil-kontribut għall-għanijiet tagħna stabbiliti fil-Patt Ekoloġiku Ewropew, fl-Istrateġija "Mill-Għalqa sal-Platt" u fl-istrateġija tal-UE għall-bijodiversità.
L-enfasi fuq l-isfidi u t-theddid ewlenin tista' tgħinna nżidu l-kompetittività u r-reżiljenza tas-settur tal-akkwakultura fl-UE.
Zdeněk Nekula, Ministru għall-Agrikoltura Ċek
F'dan il-kuntest, il-ministri indikaw il-ħtieġa għal kooperazzjoni intensiva bejn il-partijiet ikkonċernati rilevanti kollha sabiex jiġu implimentati l-linji gwida dwar l-akkwakultura, kif ukoll il-ħtieġa li dejjem jitqiesu l- ispeċifiċitajiet ta' kull tip ta' sistema tal-akkwakultura , kemm tal-baħar kif ukoll tal-ilma ħelu.
Il-ministri nnotaw ukoll il-ħtieġa li l-ilma użat jintrema f'konformità mal-liġi applikabbli u l-fatt li l-emissjoni ta' ċerti ammonti ta' nutrijenti fl-ilma ma tistax tiġi evitata kompletament.
Huma appellaw lill-Kummissjoni biex ittejjeb il-koerenza bejn l-objettiv ta' settur tal-akkwakultura sostenibbli li qed jikber fl-UE u l-leġiżlazzjoni ambjentali tal-UE.
Il-ministri nnotaw ukoll bi tħassib il- popolazzjonijiet dejjem jikbru tal-predaturi , b'mod partikolari speċijiet protetti bħall-marguni u l-lontra, li saru sfida konsiderevoli għall-operaturi tal-akkwakultura, billi jikkawżaw ħsara sinifikanti lil ħafna negozji.
Għalhekk, huma ħeġġew lill-Kummissjoni tidentifika miżuri ta' ġestjoni effettivi u effiċjenti fl-UE kollha għall-prevenzjoni u t-tnaqqis tal-ħsara kkawżata minn dawn il-predaturi.
Issottolinjaw ukoll l-importanza tal- ġestjoni tal-mard , li fiha t-trattament xieraq tal-annimali u r-riċerka jaqdu rwol ewlieni.
Fl-aħħar nett, il-ministri stqarru li passi ulterjuri biex tiżdied il-prestazzjoni ambjentali tal-akkwakultura tal-UE jinkludu t- tkabbir tal-akkwakultura organika , kif previst fl-Istrateġija Mill-Għalqa sal-Platt, u l-Pjan ta' Azzjoni għall-Iżvilupp tal-Produzzjoni Organika.
Barra minn hekk, stiednu lill-Kummissjoni tikkunsidra li tipproponi emenda fir-regolament dwar il-produzzjoni organika u t-tikkettar ta' prodotti organiċi , li bħalissa jippermetti biss iċ-ċertifikazzjoni tat-trobbija tal-frott tal-baħar bil-qoxra u tal-ħut bħala organiċi taħt kondizzjonijiet stretti ħafna.
Xi sistemi tal-ilma ħelu, tal-baħar u ta' akkwakultura oħra jilħqu prestazzjoni ambjentali ogħla, iżda bħalissa ma hemm ebda skema fil-livell tal-UE biex jiġu ttikkettati jew iċċertifikati prodotti sostenibbli u ebda kundizzjoni mhi stabbilita biex tiffavorixxi dawn it-tipi ta' akkwakultura.
Il-ministri għaldaqstant stiednu lill-Kummissjoni tipproponi l-istabbiliment ta' sistema trasparenti tal-UE għar-rikonoxximent u l-premjazzjoni tal-produtturi għall-ġestjoni tal-akkwakultura li ma tagħmilx ħsara lill-ambjent jew li tippermetti servizzi addizzjonali tal-ekosistema, biex timmotiva lill-produtturi u tiżgura skema ta' appoġġ fit-tul għal dawn l-attivitajiet.
Irrakkomandaw ukoll li jiżdied l-għarfien tal-konsumaturi dwar il-benefiċċji kollha tal-akkwakultura.
Konklużjonijiet tal-Kunsill dwar il-linji gwida strateġiċi l-ġodda tal-UE dwar l-akkwakultura
Ritratt ta' Annie Spratt fuq Unsplash Skopri kif jaħdem it-tkabbir u kif il-pajjiżi jistgħu jissieħbu fl-Unjoni Ewropea.
Għadd ta' pajjiżi applikaw biex jissieħbu fl-UE.
Madankollu, huwa proċess twil li jinvolvi ħafna preparazzjoni.
Aqra biex issir taf kif jaħdem.
Liema pajjiżi jridu jissieħbu fl-UE?
Il-pajjiżi kandidati attwali jinkludu l-Albanija, il-Maċedonja ta' Fuq, il-Montenegro, is-Serbja u t-Turkija u mit-23 ta' Ġunju żdiedu wkoll l-Ukrajna u l-Moldova.
Il-Bożnija-Ħerzegovina, il-Georgia u l-Kosovo huma kandidati potenzjali.
Dawn il-pajjiżi kollha jibbenefikaw mill-fondi tal-UE, minn pariri dettaljati dwar il-politiki, kif ukoll minn Ftehimiet ta' Assoċjazzjoni, li jagħtuhom aċċess wiesa' għas-suq intern tal-Unjoni Ewropea.
F'Marzu 2022, l-Ukrajna, il-Georgia u l-Moldova applikaw biex jissieħbu fl-UE.
Il-Parlament talab li jingħata l-istatus ta' kandidat tal-UE lill-Ukrajna u lill-Moldova "mingħajr dewmien" u lill-Georgia ladarba tkun lestiet ir-riformi meħtieġa.
F' diskors lill-mexxejja tal-UE fil-bidu ta' summit iddedikat għal din il-kwistjoni fit-23 ta' Ġunju 2022, il-President tal-Parlament Roberta Metsola qalet li dan se jsaħħaħ l-UE: "Jeħtieġ inkunu ċari li dan mhuwiex biss att simboliku, dan se jsaħħaħ lill-UE u se jsaħħaħ lill-Ukrajna u lill-Moldova.
Se juri lill-popli tagħna, kif ukoll lil tagħhom, li l-valuri tagħna huma aktar importanti mir-retorika, li t-tama tista' tagħti riżultati.
U l-pajjiżi l-oħra li qegħdin jistennew – dawk tal-Balkani tal-Punent – ukoll jeħtieġ li jaraw li t-tama ġġib magħha r-riżultati.
Wasal iż-żmien."
Matul is-summit, il-pajjiżi tal-UE rrikonoxxew l-Ukrajna u l-Moldova bħala pajjiżi kandidati u l-Georgia u l-Bożnija-Ħerzegovina bħala kandidati potenzjali, li jfisser li ntalbu jlestu riformi addizzjonali.
X'inhuma l-kriterji biex wieħed ikun pajjiż kandidat tal-UE?
Sabiex pajjiż japplika għal sħubija fl-Unjoni Ewropea, dan irid ikun Ewropew u jirrispetta l-valuri demokratiċi tal-Unjoni Ewropea.
Ikun jeħtieġ ukoll istituzzjonijiet stabbli li jiggarantixxu d-demokrazija u l-istat tad-dritt; ekonomija tas-suq li tiffunzjona sewwa; u l-kapaċità li jiġu aċċettati u li jitwettqu l-obbligi tas-sħubija fl-UE.
Kif jaħdem il-proċess tat-tkabbir?
Pajjiż jista' jsir kandidat uffiċjali ladarba jissodisfa l-kriterji bażiċi politiċi, ekonomiċi u ta' riforma.
Imbagħad ikun jista' jibda negozjati formali dwar 35 kapitolu li jkopru ħafna oqsma ta' politika differenti mal-UE.
Ladarba jitlestew in-negozjati u r-riformi, jiġi ffinalizzat Trattat ta' Adeżjoni, li jeħtieġ li jiġi ratifikat mill-Istati Membri eżistenti kollha tal-UE u mill-pajjiż innifsu qabel ma l-pajjiż ikun jista' jissieħeb mal-UE.
ll-Membri tal-PE jiddibattu u jivvotaw fuq rapporti annwali ta' progress għal kull pajjiż, li hija opportunità biex jiġu identifikati oqsma ta' tħassib.
L-approvazzjoni tal-Parlament hija meħtieġa wkoll qabel ma pajjiż ikun jista' jissieħeb fl-UE.
Kif evolviet is-sitwazzjoni f'dawn l-aħħar snin?
Il-Kummissjoni Ewropea ppubblikat id- Dokument ta' Strateġija għat-Tkabbir tagħha fis-6 ta' Frar 2018, li jikkwota l-2025 bħala data ta' adeżjoni indikattiva għas-Serbja u l-Montenegro.
Ir-rappreżentanti tal-Kummissjoni ddiskutew l-istrateġija mal-Membri tal-PE matul dibattitu fil-plenarja fi Strasburgu fl-istess jum.
Il-Membri tal-PE, b'mod ġenerali laqgħu l-istrateġija iżda enfasizzaw ukoll il-ħtieġa għal riformi fil-Balkani tal-Punent.
Matul summit bejn l-UE u l-Balkani tal-Punent fi Brdo pri Kranju , is-Slovenja, fis-6 ta' Ottubru 2021, il-mexxejja tal-UE tennew l-appoġġ tagħhom għall-pajjiżi u stabbilixxew firxa ta' inizjattivi biex jagħtu spinta lir-reġjun.
Il-Parlament ikompli jappoġġja l-adeżjoni tal-pajjiżi tal-Balkani tal-Punent mal-UE.
F' riżoluzzjoni adottata f'Ġunju 2020 , il-Membri tal-PE appellaw lill-UE biex tistinka aktar biex il-proċess ta' tkabbir għal dawn il-pajjiżi jkun wieħed ta' suċċess.
F' riżoluzzjoni li ġiet adottata f'Ottubru 2019 , il-Parlament esprima d-diżappunt tiegħu li l-Albanija u l-Maċedonja ta' Fuq ma setgħux jibdew taħditiet dwar l-adeżjoni, u enfasizza li l-proċess ta' tkabbir kellu rwol deċiżiv fl-istabbilizzazzjoni tal-Balkani tal-Punent.
Ir-riskju ta' nirien fl-Ewropa u fil-bqija tad-dinja huwa mistenni li jkompli jiżdied minħabba t-tibdil fil-klima u dan l-istaġun tan-nirien fil-foresti x'aktarx li se jkun dejjem aktar ikkaratterizzat minn nirien massivi li jiswew il-ħajja u li jaħarqu żoni li jieħdu aktar żmien biex jirkupraw kompletament.
Fl-2022 biss, in-nirien fil-foresti ħarqu żona li fiha kważi daqs il-Montenegro, u l-Mekkaniżmu tal-UE għall-Protezzjoni Ċivili ġie attivat 10 darbiet biex jimmobilizza l-assistenza transfruntiera tat-tifi tan-nar.
Biex tkun ippreparata aħjar biex tappoġġa lill-Istati Membri dan l-istaġun tan-nirien fil-foresti, l-UE rduppjat il-kapaċità tagħha ta' tifi tan-nar mill-ajru.
X'inhuma l-assi tal-UE għat-tifi tan-nar għall-2023
• Dan il-programm ta' kondiviżjoni tar-riżorsi huwa kkoordinat permezz tal-Mekkaniżmu tal-UE għall-Protezzjoni Ċivili.
L-UE tikkofinanzja l-ivvjaġġar, l-akkomodazzjoni, is-sussistenza, u xi parti mill-ispejjeż tal-operazzjonijiet tal-ħaddiema tat-tifi tan-nar Ewropej biex imorru Franza, il-Greċja u l-Portugall u jerġgħu lura lejn il-pajjiżi ta' oriġini.
Kif inhi ffinanzjata l-flotta tat-tifi tan-nar ta' rescEU?
L-UE tiffinanzja 75 % tal-kostijiet ta' riżerva tal-assi (jiġifieri l-inġenji tal-ajru) u tal-persunal matul il-perjodu tal-ftehim (l-istaġun tan-nirien fil-foresti).
100 % tal-ispejjeż tat-trasport għal kull skjerament u 75 % tal-ispejjeż operattivi huma koperti mill-UE f'każ ta' skjerament fl-Ewropa; 100 % barra mill-Ewropa
X'kienet ir-reazzjoni tal-UE għan-nirien fil-foresti fis-snin preċedenti?
Fl-istaġun tan-nirien fil-foresti tal-2022, il-flotta tal-UE għat-tifi tan-nar ta' rescEU kienet magħmula minn 13-il inġenju tal-ajru, inkluż 12-il ajruplan u ħelikopter wieħed.
Kienet pożizzjonata madwar l-UE fil-Kroazja, fi Franza, fil-Greċja, fl-Italja, fi Spanja u fl-Iżvezja.
Franza u l-Greċja kienu rreġistraw ukoll erba' ajruplani ta' Canadair oħra fir-Riżerva Ewropea ta' Protezzjoni Ċivili.
Matul is-sena, iċ-Ċentru ta' Koordinazzjoni tar-Reazzjoni f'każ ta' Emerġenza (Emergency Response Coordination Centre, ERCC) irċieva 11-il talba għal assistenza għal nirien fil-foresti, f'xi każijiet simultanjament, mill-Albanija, miċ-Ċekja, minn Franza, mill-Ġermanja, mill-Portugall u mis-Slovenja.
Kien hemm 33 ajruplan, tmien ħelikopters u aktar minn 1500 ħaddiem tat-tifi tan-nar fuq l-art permezz tal-Mekkaniżmu tal-UE għall-Protezzjoni Ċivili biex jgħinu lil persuni tal-ewwel rispons fil-livell nazzjonali u li jinsabu f'diffikultà sabiex jikkontrollaw in-nirien massivi fil-foresti.
Is-servizz ta' Ġestjoni tal-Emerġenzi (EMS) ta' Copernicus ipproduċa 328 mappa ta' żoni affettwati min-nirien fil-foresti madwar id-dinja fl-2022.
Fl-2021, l-ajruplani u l-ħelikopters tat-tifi tan-nar ta' rescEU appoġġaw ir-rispons għan-nirien f'Ċipru (mit-3 sal-5 ta' Lulju), fl-Italja (mill-25 sat-30 ta' Lulju), fit-Turkija (mill-1 sal-24 ta' Awwissu), fil-Greċja (mit-3 sat-30 ta' Awwissu) u fl-Awstrija (mid-29 ta' Ottubru sal-5 ta' Novembru).
Fl-2019, l-UE bagħtet ajruplani tat-tifi tan-nar ta' rescEU lejn il-gżira ta' Evia fil-Greċja (fit-13 ta' Awwissu).
X'għodod oħra għandha fis-seħħ l-UE għall-prevenzjoni, it-tħejjija u l-monitoraġġ tan-nirien fil-foresti?
Se jsiru laqgħat regolari mal-Istati Membri tal-UE u l-Istati Parteċipanti fil-Mekkaniżmu tal-UE għall-Protezzjoni Ċivili matul l-istaġun biex tiġi skambjata informazzjoni dwar l-istat ta' tħejjija tagħhom u r-riskji ta' nirien.
Stqarrija għall-istampa dwar in-nirien fil-foresti: L-UE tirdoppja l-flotta tat-tifi tan-nar ta' rescEU fis-sajf tal-2023
Ir-RescEU
Iċ-Ċentru ta' Koordinazzjoni tar-Reazzjoni f'każ ta' Emerġenza (ERCC)
Il-Kummissjoni hija sodisfatta bid-Dikjarazzjoni Konġunta tal-operaturi tal-mezzi tat-telekomunikazzjoni mill-UE u mill-Moldova li se jnaqqsu t-tariffi tar-roaming.
Id-Dikjarazzjoni, li kienet iffaċilitata mill-Kummissjoni u mill-awtoritajiet Moldovani, se tintroduċi l-benefiċċji għaċ-ċittadini u għan-negozji fl-Istati Membri tal-UE, fiż-Żona Ekonomika Ewropea (iż-ŻEE), u fir-Repubblika tal-Moldova.
Iċ-ċittadini li jsiefru bejn dawn il-pajjiżi dalwaqt se jgawdu tariffi aktar baxxi fuq it-telefonati, fuq id-data u fuq il-messaġġi.
Se jkun aktar faċli biex iżommu f'kuntatt mal-familji tagħhom u ma' ħbiebhom, u n-negozji se jgawdu wkoll minn spejjeż imnaqqsa.
Ursula von der Leyen, il-President tal-Kummissjoni Ewropea, qalet: “Nilqa' bi pjaċir kbir il-ftehim tal-lum bejn l-operaturi tat-telekomunikazzjoni mobbli li jnaqqsu t-tariffi tar-roaming fuq id-data u fuq it-telefonati.
Dan huwa pass sinifikanti li se jibbenefika kemm lill-individwi kif ukoll lill-kumpaniji fl-UE u fir-Repubblika tal-Moldova, u se jkompli jgħaqqadna waqt il-mixja tar-Repubblika tal-Moldova biex issir Stat Membru tal-UE.”
Id-Dikjarazzjoni hija impenn volontarju min-naħa tal-operaturi tat-telekomunikazzjoni mobbli li joffru tariffi aktar baxxi fuq ir-roaming liċ-ċittadini u lin-negozji fl-UE u fiż-ŻEE u fir-Repubblika tal-Moldova, rispettivament.
Tirrifletti l-għan komuni li jiżguraw ftehim dwar ir-roaming fuq żmien twil u li r-Repubblika tal-Moldova tiddaħħal fiż-żona tar-roaming tal-UE.
Il-firmatarji tad-Dikjarazzjoni impenjaw ruħhom li jsegwu għadd ta' għanijiet komuni li se jibbenefikaw minnhom iċ-ċittadini mill-1 ta' Jannar 2024.
Fost l-ewwel firmatarji min-naħa tal-UE huma l-grupp Orange, il-grupp DT u l-grupp Telefonica, li jservu diversi Stati Membri fl-UE.
Min-naħa tal-Moldova, il-firmatarji jinkludu lil Orange Moldova, lil Moldtelecom u lil Moldcell.
Id-Dikjarazzjoni se tkun tapplika sal-31 ta' Diċembru 2025, u wara dik id-data jista' jkun li tiġġedded.
Hija volontarja u se tibqa' miftuħa għall-iffirmar mill-operaturi kollha li jixtiequ jiffirmawha meta jridu.
Minn mindu ngħatat l-istatus ta' pajjiż kandidat f'Ġunju tal-2022, ir-Repubblika tal-Moldova esprimiet l-interess qawwi tagħha li tirrifletti r-regoli tas-suq uniku fis-settur tat-telekomunikazzjoni.
Il-Kummissjoni għandha l-istess għan li ddaħħal lir-Repubblika tal-Moldova fiż-żona tal-UE Roaming Daqslikieku f'Pajjiżek, li diġà gawdew minnha miljuni ta' ċittadini madwar l-UE, u li tirrappreżenta element fundamentali tas-Suq Uniku.
Id-Dikjarazzjoni tikkomplementa d-deċiżjoni tal-Moldova li tnaqqas ir-rati internazzjonali tat-terminazzjoni tas-sejħiet bil-vuċi għal-livell tar-rati rregolati fl-UE, l-hekk imsejħa “Eurorate”, mill-1 ta' Jannar 2024.
Ir-rati tat-terminazzjoni ta' sejħiet bil-vuċi huma parti kbira mill-ispejjeż tar-roaming, b'hekk, dan it-tnaqqis se jippermetti li jitnaqqsu t-tariffi fuq it-telefonati roaming.
Id-Dikjarazzjoni tirrifletti l-għan komuni tal-awtoritajiet tal-UE u Moldovani li jiżguraw ftehim dwar ir-roaming fuq żmien twil u li r-Repubblika tal-Moldova tiddaħħal fiż-żona tar-roaming tal-UE.
Joint Declaration from EU and Moldovan telecom operators
Nilqa’ bi pjaċir kbir il-ftehim tal-lum bejn l-operaturi tat-telekomunikazzjoni mobbli li jnaqqsu t-tariffi tar-roaming fuq id- <em>data</em> u fuq it-telefonati.
Dan huwa pass sinifikanti li se jibbenefika kemm lill-individwi kif ukoll lill-kumpaniji fl-UE u fir-Repubblika tal-Moldova, u se jkompli jgħaqqadna waqt il-vjaġġ tar-Repubblika tal-Moldova biex issir Stat Membru tal-UE.
Id-Dikjarazzjoni dwar it-tnaqqis tat-tariffi tar-roaming bejn l-operaturi tat-telekomunikazzjoni mobbli fl-UE u fir-Repubblika tal-Moldova hija pass importanti lejn l-introduzzjoni tar-Repubblika tal-Moldova fiż-Żona tar-Roaming Ewropea.
Nittamaw li t-tariffi mnaqqsa fuq ir-roaming iwasslu benefiċċji tanġibbli għaċ-ċittadini kemm tal-UE, kif ukoll tal-Moldova.
Iż-Żona tar-Roaming Ewropea hija element fundamentali tas-suq uniku, li diġà gawdew miljuni ta’ ċittadini minnha madwar l-UE u ż-ŻEE.
Nifraħ minn qalbi lill-operaturi fl-UE u fil-Moldova li laħqu dan il-ftehim.
Ir-roaming iservi ta’ emblema tas-Suq Uniku għaliex huwa eżempju konkret tal-ħafna benefiċċji li l-UE tista’ twassal lir-Repubblika tal-Moldova.
Bis-saħħa ta’ dan il-ftehim, iċ-ċittadini u n-negozi se jkunu jistgħu jgawdu tariffi tar-roaming aktar baxxi biex jibqgħu f’kuntatt meta jaqsmu l-fruntieri.
L-integrazzjoni faċli tal-Moldova fis-sistema tar-roaming tal-UE hija pass li qed tressaq lill-Moldova eqreb l-Unjoni Ewropea.
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Il-pajjiżi tal-UE għandhom jiżviluppaw strateġiji nazzjonali kontra r-reżistenza antimikrobika (AMR) Spinta lill-innovazzjoni u koordinazzjoni aħjar biex jiġu indirizzati n-nuqqasijiet ta' mediċini Aktar leġiżlazzjoni meħtieġa jekk l-azzjonijiet rakkomandati ma jkunux biżżejjed Ir-reżistenza antimikrobika hija fost it-tliet theddidiet ta' prijorità għas-saħħa fl-UE
Il-Ħamis il-Parlament adotta r-rakkomandazzjonijiet tiegħu għal rispons ikkoordinat tal-UE għat-theddid għas-saħħa kkawżat mir-reżistenza antimikrobika.
F'riżoluzzjoni li għaddiet b'525 vot favur, 2 kontra, u 33 astensjoni, il-Membri tal-PE jgħidu li l-indirizzar b'suċċess tar-reżistenza antimikrobika (AMR) jirrikjedi l-użu prudenti tal-antibijotiċi għall-bnedmin u l-annimali, miżuri tajbin għall-prevenzjoni u l-kontroll tal-infezzjonijiet, u aktar riċerka u żvilupp dwar antimikrobiċi ġodda u alternattivi għall-antimikrobiċi.
Il-Membri tal-PE qalu wkoll li jekk il-miżuri rakkomandati lill-Istati Membri ma jkunux biżżejjed, tkun meħtieġa aktar azzjoni leġiżlattiva fil-livell tal-UE.
Miżuri nazzjonali għall-prevenzjoni, il-monitoraġġ u t-tnaqqis tat-tixrid tal-AMR
It-test jappella lill-pajjiżi tal-UE biex jistabbilixxu, jimplimentaw u jaġġornaw regolarment (mill-inqas kull sentejn) "Pjanijiet ta' Azzjoni Nazzjonali" kontra l-AMR, bħala prijorità għas-sistemi tas-saħħa nazzjonali tagħhom.
Sabiex jappoġġaw l-użu prudenti tal-antimikrobiċi għas-saħħa tal-bniedem, il-Membri tal-PE jridu jtejbu l-ġbir tad-data, inkluża data f'ħin reali, kemm dwar l-AMR kif ukoll dwar il-konsum tal-antimikrobiċi.
Huma jitolbu wkoll lill-Kummissjoni tistabbilixxi bażi tad-data fil-livell tal-UE.
L-indirizzar tal-konsum antimikrobiku
Filwaqt li jaqblu mal-mira proposta mill-Kummissjoni li sal-2030 jitnaqqas il-konsum totali fl-UE mill-bniedem tal-antibijotiċi b'20%, il-Membri tal-PE jinsistu li l-miżuri nazzjonali jridu jiżguraw ukoll li mill-inqas 70% tal-antibijotiċi kkunsmati huma tal-"grupp ta' aċċess" kif definit fil-klassifikazzjoni AWaRe tad-WHO (antibijotiċi li huma effiċjenti kontra firxa wiesgħa ta' patoġeni komuni filwaqt li juru wkoll potenzjal ta' reżistenza aktar baxx).
Appoġġ għar-riċerka u għall-prevenzjoni ta' nuqqasijiet ta' mediċini
Ir-riżoluzzjoni tappella lill-Istati Membri u lill-Kummissjoni biex jappoġġaw il-kondiviżjoni tad-data tar-riċerka u l-innovazzjoni teknoloġika għad-detezzjoni, il-prevenzjoni u t-trattament ta' infezzjonijiet fil-bnedmin ikkawżati minn patoġeni reżistenti għall-antimikrobiċi.
F'dan il-kuntest, il-Membri tal-PE qed jgħidu li l-ħolqien ta' partenarjat Ewropew għandu jinvolvi lill-partijiet interessati kollha (l-industrija, l-organizzazzjonijiet tal-pazjenti, l-akkademja) u għandu jkun aċċessibbli għall-SMEs.
Huma jissottolinjaw l-importanza tal-koordinazzjoni ta' inizjattivi nazzjonali dwar il-manifattura, l-akkwist u l-kumulazzjoni ta' riżerva, sabiex jiġi evitat in-nuqqas ta' mediċini u tittejjeb b'mod sinifikanti l-kontinwità tal-provvista ta' antimikrobiċi u kontromiżuri oħra tal-AMR fl-UE.
L-Istati Membri huma mistennija jadottaw il-proposta tal-Kummissjoni għal rakkomandazzjoni tal-Kunsill dwar il-ġlieda kontra l-AMR f'nofs Ġunju.
Fis-26 ta' April 2023, il-Kummissjoni pproponiet rakkomandazzjoni tal-Kunsill dwar it-tisħiħ tal-azzjonijiet tal-UE għall-ġlieda kontra r-reżistenza għall-antimikrobiċi f'approċċ One Health , bħala parti mir-riforma tal-leġiżlazzjoni farmaċewtika tal-UE .
Fl-2019, l-Organizzazzjoni Dinjija tas-Saħħa (WHO) iddikjarat l-AMR bħala waħda mill-ikbar 10 theddidiet globali għas-saħħa pubblika li qed tiffaċċja l-umanità.
F'Lulju 2022, il-Kummissjoni identifikat l-AMR bħala waħda mit- tliet theddidiet ewlenin għas-saħħa .
Kull sena, il-batterji reżistenti għall-antibijotiċi jikkawżaw aktar minn 670 000 infezzjoni u madwar 33 000 persuna jmutu bħala konsegwenza diretta fl-UE/fiż-ŻEE.
Bl-adozzjoni ta' din ir-riżoluzzjoni, il-Parlament qed iwieġeb għall-aspettattivi taċ-ċittadini li jkun żgurat li l-Ewropej kollha jkollhom aċċess għal ikel tajjeb għas-saħħa u għal stil ta' ħajja tajjeb għas-saħħa, u li jkun garantit l-aċċess ugwali tagħhom għas-saħħa, kif espress fil-Proposti 7 (1), 7(5) u 10(1) tal-konklużjonijiet tal-Konferenza dwar il-Futur tal-Ewropa .
Sottokumitat għas-Saħħa Pubblika
Reġistrazzjoni tad-dibattitu
Il-mistoqsija għal tweġiba orali
Materjal awdjoviżiv dwar is-saħħa pubblika
71% taċ-ċittadini jagħrfu l-impatt li l-UE tħalli fuq ħajjithom Huma sodisfatti l-aktar bl-appoġġ li l-UE qed tagħti lill-Ukrajna (69%) u bid-difiża tad-demokrazija u l-istat tad-dritt (64%) Aktar minn nofs il-parteċipanti huma diġà interessati fl-elezzjonijiet Ewropej li jmiss
Iż-żgħażagħ x'aktarx li se jkunu dawk li jagħtu l-akbar appoġġ lil rwol aktar importanti għall-Parlament Ewropew
62% tal-parteċipanti semgħu dwar il-PE reċentement
Il-PE illum ħareġ l-istħarriġ tiegħu tal-Ewrobarometru għar-Rebbiegħa 2023.
Dan juri l-appoġġ qawwi taċ-ċittadini għad-demokrazija u li huma jafu sew bl-elezzjonijiet Ewropej li ġejjin.
Sena qabel l-elezzjonijiet Ewropej li jmiss, l-interess tal-pubbliku f'dawn l-elezzjonijiet żdied sew.
Maġġoranza ċara taċ-ċittadini (56%) huma interessati fl-elezzjonijiet Ewropej li ġejjin, 6 punti ogħla meta mqabbel mal-2018, sena qabel l-aħħar elezzjonijiet Ewropej.
Madwar żewġ terzi tal-parteċipanti (67%) jgħidu li x'aktarx jivvutaw kieku l-elezzjonijiet Ewropej kellhom isiru l-ġimgħa d-dieħla.
Mistoqsija simili kienet saret fl-istħarriġ tal-Ewrobarometru tal-PE f'April 2018, fejn 58% qalu li x'aktarx kienu se joħorġu jivvutaw.
Dan jindika li bħalissa ċ-ċittadini aktar għandhom ħeġġa jivvutaw fl-elezzjonijiet Ewropej tal-2024 milli kellhom fi żmien simili qabel l-elezzjonijiet tal-2019.
F'Malta 64% huma interessati fl-elezzjonijiet tal-2024, u l-persentaġġ ta' nies li x'aktarx jivvutaw huwa ta' 66%.
F'kumment dwar ir-riżultati tal-istħarriġ, il- President tal-Parlament Ewropew Roberta Metsola qalet hekk: "L-elezzjonijiet huma importanti.
Il-vot huwa l-opportunità tiegħek li ssemma' leħnek dwar il-kwistjonijiet importanti għalihom.
Nistieden lil kulħadd, u b'mod partikolari liż-żgħażagħ tagħna, joħroġ jivvota biex b'hekk insawru d-direzzjoni li l-Unjoni Ewropea se tkun miexja fiha".
L-elezzjonijiet huma l-pedament ta' kull demokrazija, u b'hekk iċ-ċittadini Ewropej iqisu li d-demokrazija hija l-aktar valur importanti li l-Parlament Ewropew għandu jiddefendi: 37% tal-parteċipanti jqisu d-difiża tad-demokrazija bħala prijorità, segwita mill-protezzjoni tad-drittijiet tal-bniedem fl-UE u madwar id-dinja (28%), kif ukoll il-libertà tal-kelma u l-ħsieb (27%).
54% tal-parteċipanti huma sodisfatti bil-mod ta' kif id-demokrazija fl-UE taħdem.
Jekk inħarsu lejn id-diversi elementi tad-demokrazija fl-UE, iċ-ċittadini huma l-aktar sodisfatti bl-elezzjonijiet ħielsa u ġusti (70%), bil-libertà tal-kelma (70%) u bir-rispett għad-drittijiet fundamentali (66%), filwaqt li huma inqas sodisfatti bil-ġlieda kontra d-diżinformazzjoni u l-korruzzjoni.
Għall-Maltin, huma d-drittijiet tal-bniedem li huma l-ogħla prijorità li l-PE għandu jiddefendi, b'34% jkollhom din l-opinjoni, segwiti mill-qrib minn 33% li jgħidu li d-demokrazija hija l-ogħla valur li għandu jiddefendi, filwaqt li għal 27% huwa l-istat tad-dritt.
61% tal-Maltin li wieġbu huma sodisfatti bil-mod kif taħdem id-demokrazija fl-UE.
L-aspetti tad-demokrazija li l-Maltin huma l-aktar sodisfatti bihom huma elezzjonijiet ħielsa u ġusti (78%); il-possibbiltà għaċ-ċittadini individwali li jipparteċipaw fil-ħajja politika (73%); u d-diversità tal-midja (68%).
Issa li għaddew erba' snin mil-leġiżlatura attwali tal-Parlament Ewropew, iċ-ċittadini Ewropej jirrikonoxxu r-rwol ewlieni li l-UE kellha fil-mod ta' kif ġew indirizzati l-kriżijiet konsekuttivi li kkaratterizzaw dan il-perjodu.
Il-maġġoranza l-kbira taċ-ċittadini tal-UE huma konxji tal-impatt li l-UE tħalli fuq ħajjithom: Madwar sebgħa minn kull għaxra (71%) huma ta' din il-fehma, inklużi kważi persuna minn kull ħamsa (18%) li għalihom l-azzjonijiet tal-UE jħallu "ħafna" impatt.
Ir-rwol tal-Parlament Ewropew huwa rikonoxxut ukoll – 62% jiftakru li reċentement semgħu dwar il-PE.
F'Malta, huma wkoll 62% ta' dawk li wieġbu li qalu li dan l-aħħar raw jew semgħu fil-midja aħbarijiet dwar il-Parlament Ewropew.
87% tal-Maltin iħossu li l-UE għandha impatt fuq il-ħajja tagħhom ta' kuljum fosthom 22% li għalihom l-UE għandha "ħafna" impatt.
L-appoġġ tal-UE għall-Ukrajna jispikka bħala l-azzjoni li ċ-ċittadini huma l-aktar sodisfatti biha: 69% huma sodisfatti b'dawn l-azzjonijiet.
Huma l-aktar sodisfatti fin-Netherlands (90%), fl-Iżvezja (87%), fil-Finlandja (87%) u fl-Irlanda (87%).
Il-parteċipanti fis-Slovakkja (45%) u fil-Greċja (48%) għandhom ir-rati ta' sodisfazzjon l-aktar baxxi.
Iċ-ċittadini huma relattivament sodisfatti anki bl-azzjoni tal-UE fl-oqsma li jipproteġu d-drittijiet demokratiċi u r-rispett tal-istat tad-dritt (64%) kif ukoll il-politika barranija (54%).
F'Malta, f'termini ta' livell ta' sodisfazzjon bil-ħidma tal-UE f'oqsma ta' politika ewlenin, 76% qalu li huma sodisfatti bl-appoġġ tal-UE lill-Ukrajna; 66% huma sodisfatti bil-politika tal-Aġenda Diġitali; u 62% esprimew sodisfazzjon fir-rigward tal-politika tad-drittijiet demokratiċi u l-istat tad-dritt.
Id-diversi kriżijiet tal-aħħar snin jidhru biċ-ċar meta nħarsu lejn l-istat tal-ekonomija u s-sitwazzjoni finanzjarja taċ-ċittadini.
Nofs il-parteċipanti (50%) raw tnaqqis fil-livell tal-għajxien tagħhom u qed jistennew li dan ikompli s-sena d-dieħla.
29% oħra għadhom ma ħassewx tali tnaqqis iżda qed jistennew li dan jiġri matul is-sena d-dieħla.
F'Malta 62% raw tnaqqis fil-livell tal-għajxien tagħhom u jistennew li dan ikompli matul is-sena d-dieħla, filwaqt li 21% oħra jistennew li dan ikun il-każ is-sena d-dieħla.
Dan iżid ukoll l-aspettattivi għal soluzzjonijiet konkreti: Kważi żewġ terzi tal-parteċipanti Ewropej (65%) mhumiex sodisfatti bil-miżuri li pajjiżhom ħa biex jindirizza l-kriżi tal-għoli tal-ħajja, u 57% mhumiex sodisfatti b'dak li l-UE għamlet biex ittaffi din is-sitwazzjoni.
F’Malta, 64% mhumiex sodisfatti bil-miżuri meħuda mill-gvern, u 54% mhumiex sodisfatti b’dak li għamlet l-UE.
B’hekk, iċ-ċittadini jridu li l-Parlament Ewropew jagħti prijorità lill-ġlieda kontra l-faqar u l-esklużjoni soċjali (38%).
Wara din hemm is-saħħa pubblika (33%), l-azzjoni kontra t-tibdil fil-klima (31%) u l-appoġġ lill-ekonomija u l-ħolqien ta’ impjiegi ġodda (31%).
F’Malta l-azzjoni kontra t-tibdil fil-klima tibqa’ l-ogħla prijorità (40%), segwita mis-saħħa pubblika (39%), u l-ġlieda kontra l-faqar u l-esklużjoni soċjali għal 37% (b’żieda sinifikanti ta’ 12pp.
Ir-riżultati sħaħ jinsabu hawnhekk .
L-istħarriġ tal-Ewrobarometru tal-Parlament Ewropew għar-Rebbiegħa 2023 twettaq minn Kantar bejn it-2 u s-26 ta’ Marzu fis-27 Stat Membru kollha tal-UE.
L-istħarriġ sar wiċċ imb wiċċ, filwaqt li fiċ-Ċekja, fid-Danimarka, fil-Finlandja u f’Malta saru wkoll intervisti bil-vidjo (CAVI).
Twettqu total ta’ 26,376 intervista.
Ir-riżultati għall-UE sħiħa ngħataw piż skont id-daqs tal-popolazzjoni f’kull pajjiż.
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Ara liem huma l-films nominati għall-Premju LUX tal-Udjenza 2023.
Il- films nominati tħabbru waqt iċ-ċerimonja tal-Premjijiet tal-Films Ewropej f'Reykjavík.
Organizzat mill-Parlament Ewropew u l-Akkademja Ewropea tal-Films bi sħab mal-Kummissjoni Ewropea u Europa Cinema, il-Premju LUX tal-Udjenza jgħaqqad il-klassifikazzjonijiet tal-pubbliku Ewropew mal-klassifikazzjonijiet tal-MPE f'waħda mill-akbar ġuriji tal-films fl-Ewropa.
In-nominati ta' din is-sena joffru taħlita eklettika ta' temi, approċċi u eċċitamenti viżwali.
Il-ħames films huma koprodotti minn aktar minn 10 pajjiżi, li juru aktar ir-rikkezza kulturali Ewropea.
Il-ħafna raġunijiet għall-parteċipazzjoni
Hemm diversi raġunijiet għaliex għandek tkun eċċitat dwar l-edizzjoni tal-2023 tal-Premju LUX tal-Udjenza:
Hemm għażla ta' ħames films , minflok tlieta bħal fis-snin ta' qabel, li jipprovdu aktar diversità u aktar għażliet
Se jkunu sottotitolati bl-24 lingwa uffiċjali kollha tal-UE
M'għandekx għalfejn tarahom kollha: tista' tikklassifika kwalunkwe film fuq pjattaforma ta' klassifikazzjoni ġdida fjamanta
Il- perjodu ta' klassifikazzjoni estiż se jkun miftuħ sat-12 ta' Ġunju 2023
Il-familja Solé tqatta' kull sajf tieħu ħsieb il-ġonna tagħhom f'Alcarràs, raħal żgħir fil-Katalunja.
Iżda l-għalliet ta' din is-sena jafu jkunu tal-aħħar għall-familja.
Il-qtigħ tas-siġar tal-ħawħ u l-installazzjoni ta' pannelli solari huma pjanijiet ġodda għall-art li qed jikkawżaw firda f'din il-familja kbira u magħquda.
Prodott fi Spanja u l-Italja
Emre, prosekutur żagħżugħ, jinħatar f'belt żgħira li qed tissielet ma' kriżi tal-ilma u skandli politiċi.
Wara diversi interazzjonijiet tensi, jispiċċa jidħol fil-politika lokali.
Meta Emre jibda jibni relazzjonijiet mal-editur tal-gazzetta lokali, ix-xnigħat iżidu l-pressjonijiet fuqu.
Direzzjoni: Emin Alper
Prodott f it-Turkija, Franza, il-Ġermanja, l-Olanda, il-Greċja u l-Kroazja
Il-ħbiberija bejn żewġ subien ta' 13-il sena, Leo u Remi, hija mfixkla f'daqqa.
Hu u jfittex biex jifhem x'ġara, Leo jdur lejn Sophie, omm Remi.
"Close" huwa film dwar il-ħbiberija u r-responsabbiltà.
Direzzjoni: Lukas Dhont
Prodott fi l-Belġju, Franza u l-Olanda
Satira mhux inibita fuq ir-rwoli, il-klassijiet soċjali u l-valur ekonomiku tas-sbuħija.
Il-mudelli Carl u Yaya jmorru fuq kruċiera lussuża Instagrammabbli b'passiġġieri sinjurissimi - oligarka Russu, negozjanti tal-armi Brittaniċi, u kaptan Marxist qarrieqi.
X'jista' jmur ħażin?
Direzzjoni: Ruben Östlund
Prodott fl-Isvezja, il-Ġermanja, Franza u r-Renju Unit
Kummiedja mużikali u romantika li fiha Alfredo, il-prinċep eredi tal-Portugall, jagħti rendikont mis-sodda tal-mewt taż-żmien tiegħu bħala pompier, fejn isir iħobb lill-għalliem tiegħu, Alfonso.
Prodott fil- Portugall u Franza
Uri l-imħabba tiegħek għall-films Ewropej
Ftit affarijiet jesprimu d-diversità, il-kreattività u l-vitalità tal-Ewropa aktar miċ-ċinema, allura għaliex ma tidħolx fil-films magħżula għall-Premju LUX tal-Udjenza 2023.
Ara u klassifika l-film favorit tiegħek sat-12 ta' Ġunju u tista' tirbaħ vjaġġ għaċ-Ċerimonja tal-Premjazzjoni fis-27 ta' Ġunju fil-Parlament Ewropew fi Brussell.
Ingħaqad magħna online fl-avveniment taż-żgħażagħ tal-Parlament EYE2023 u aqsam l-ideat tiegħek dwar il-futur tal-Ewropa!
Żagħżugħa tidher bl-idejha fl-arja f'sinjal tar-rebħa waqt il-ftuħ tal-Avveniment Ewropew taż-Żgħażagħ EYE2020 Fid-9 u l-10 ta' Ġunju, eluf ta' persuni bejn is-16 u t-30 sena minn madwar l-UE se jieħdu f'idejhom il-Parlament Ewropew fi Strasburgu, għall- Avveniment Ewropew taż-Żgħażagħ (EYE), biex jiddiskutu u jaqsmu ideat dwar kif għandu jissawwar il-futur tal-Ewropa.
Flimkien ma' esperti, attivisti, kreaturi tal-kontenut u dawk li jieħdu d-deċiżjonijiet, iż-żgħażagħ se jkollhom l-opportunità li jinteraġixxu, jiskambjaw il-fehmiet tagħhom, u jkunu ispirati tajjeb fil-qalba tad-demokrazija Ewropea.
Aktar attivitajiet ippjanati din is-sena
Il-ħames edizzjoni tal-avveniment, EYE2023, se tinkludi kemm attivitajiet fiżiċi kif ukoll attivitajiet ibridi fi Strasburgu.
Hemm madwar 200 attività ppjanati, inklużi dibattiti, diskussjonijiet, opportunitajiet ta' networking, prestazzjonijiet artistiċi, sports u workshops interattivi.
Uħud mill-attivitajiet huma organizzati f'kooperazzjoni ma' istituzzjonijiet oħra, organizzazzjonijiet internazzjonali, is-soċjetà ċivili u organizzazzjonijiet taż-żgħażagħ.
Ara l-programm sħiħ tal-avveniment
Ħu sehem online
Anki jekk ma tistax tiġi sa Strażburgu personalment, xorta għandek iċ-ċans li tinvolvi ruħek online.
Se tkun tista' tara l-attivitajiet fil-kamra plenarja tal-Parlament u tista' tistaqsi mistoqsijiet billi tingħaqad mal-komunità online tal-EYE2023.
Ipparteċipa f'workshops u panels dwar impjiegi ekoloġiċi, diġitali u ibridi; il-ħiliet; u d-drittijiet fid-9 ta' Ġunju.
Ara l- programm online għall-avvenimenti kollha fl-10 ta' Ġunju, meta l-kwistjonijiet ivarjaw bejn kwistjonijiet soċjali sat-tħejjijiet għall-elezzjonijiet Ewropej fl-2024.
Tista' ssegwi avvenimenti live fuq Facebook u fiċ- ċentru multimedjali tal-Parlament .
Dawn se jkunu disponibbli fil-biċċa l-kbira tal-lingwi uffiċjali tal-UE u bil-lingwa tas-sinjali internazzjonali.
Semma' leħnek dwar il-futur tal-Ewropa
Tista' wkoll issemma' leħnek dwar il-kwistjonijiet li l-Ewropa qed tiffaċċja llum u dak li jimpurtak l-aktar minnu.
Żur is- sit tal-ideat taż-żgħażagħ , esplora u rreaġixxi għall-proposti, issuġġerixxi kif dawn jistgħu jinbidlu f'realtà jew tressaq l-ideat tiegħek stess.
L-aktar ideat popolari diskussi matul l-EYE2023 se jiġu ppubblikati fir-Rapport dwar l-Ideat taż-Żgħażagħ miktub minn edituri żgħażagħ u ppreżentati lill-MPE matul seduta ta' smigħ fi Brussell fil-ħarifa tal-2023.
Ċentru taż-Żgħażagħ
Programm sħiħ tal-avveniment
EYE2023 fuq il-media soċjali
Id-diliġenza dovuta għandha tiġi integrata fil-mod kif jiġu ġestiti l-kumpaniji Ġlieda kontra t-tħaddim tat-tfal, l-iskjavitù, l-isfruttament tax-xogħol, it-tniġġis, id-degradazzjoni ambjentali u t-telf tal-bijodiversità Multi ta' mill-inqas 5 % tal-fatturat dinji nett ta' kumpanija jekk ma jikkonformawx
Il-kumpaniji se jkuollhom jikkunsidraw l-impatt tal-attivitajiet tagħhom fuq id-drittijiet tal-bniedem u l-ambjent. © AdobeStock/Tinnakorn
Il-Ħamis, il-Parlament adotta l-pożizzjoni tiegħu għal negozjati dwar regoli għall-integrazzjoni tad-drittijiet tal-bniedem u l-impatt ambjentali fil-governanza tal-kumpaniji.
Il-kumpaniji se jkunu meħtieġa jidentifikaw, u fejn meħtieġ jipprevjenu, itemmu jew jimmitigaw l-impatt negattiv tal-attivitajiet tagħhom fuq id-drittijiet tal-bniedem u l-ambjent bħal fuq it-tħaddim tat-tfal, l-iskjavitù, l-isfruttament tax-xogħol, it-tniġġis, id-degradazzjoni ambjentali u t-telf tal-bijodiversità.
Huma se jkollhom ukoll jimmonitorjaw u jivvalutaw l-impatt tas-sħab tagħhom fil-katina tal-valur inkluż mhux biss il-fornituri iżda wkoll il-bejgħ, id-distribuzzjoni, it-trasport, il-ħżin, il-ġestjoni tal-iskart u oqsma oħra.
Ir-regoli l-ġodda se japplikaw għall-kumpaniji bbażati fl-UE, irrispettivament mis-settur tagħhom, inklużi s-servizzi finanzjarji, b'aktar minn 250 impjegat u b'fatturat dinji ta' aktar minn EUR 40 miljun kif ukoll għall-kumpaniji prinċipali b'aktar minn 500 impjegat u b'fatturat dinji ta' aktar minn EUR 150 miljun.
Kumpaniji mhux tal-UE b'fatturat ogħla minn EUR 150 miljun, jekk mill-inqas EUR 40 miljun ġew iġġenerati fl-UE, se jiġu inklużi wkoll.
Id-dmir ta' diliġenza tad-diretturi u l-involviment tal-kumpanija mal-partijiet ikkonċernati
Il-kumpaniji se jkollhom jimplimentaw pjan ta' tranżizzjoni biex jillimitaw it-tisħin globali għal 1.5° u, fil-każ ta' kumpaniji kbar b'aktar minn 1000 impjegat, l-ilħuq tal-miri tal-pjan ikollu impatt fuq ir-remunerazzjoni varjabbli tad-direttur (pereżempju il-bonusijiet).
Ir-regoli l-ġodda jirrikjedu wkoll li d-ditti jimpenjaw ruħhom ma' dawk affettwati mill-azzjonijiet tagħhom, inklużi d-drittijiet tal-bniedem u l-attivisti ambjentali, jintroduċu mekkaniżmu ta' lmentar u jimmonitorjaw regolarment l-effettività tal-politika ta' diliġenza dovuta tagħhom.
Biex jiġi ffaċilitat l-aċċess tal-investituri, l-informazzjoni dwar il-politika ta' diliġenza dovuta ta' kumpanija jkollha tkun disponibbli wkoll fuq il- Punt ta' Aċċess Uniku Ewropew (ESAP) .
Sanzjonijiet u mekkaniżmu superviżorju
Il-kumpaniji mhux konformi se jkunu responsabbli għad-danni u jistgħu jiġu sanzjonati mill-awtoritajiet superviżorji nazzjonali.
Is-sanzjonijiet jinkludu miżuri bħal "naming and shaming", it-tneħħija tal-prodotti ta' kumpanija mis-suq, jew multi ta' mill-inqas 5 % tal-fatturat nett dinji.
Kumpaniji mhux tal-UE li jonqsu milli jikkonformaw mar-regoli se jiġu pprojbiti mill-akkwist pubbliku fl-UE.
Skont it-test adottat, l-obbligi l-ġodda japplikaw wara 3 jew 4 snin skont id-daqs tal-kumpanija.
Kumpaniji iżgħar se jkunu jistgħu jdewmu l-applikazzjoni tar-regoli l-ġodda b'sena oħra.
Il-pożizzjoni ta' negozjar tal-Parlament ġiet adottata bi 366 vot favur, 225 kontra u 38 astensjoni.
Il-Parlament Ewropew talab b'mod konsistenti għal aktar responsabbiltà korporattiva u leġiżlazzjoni obbligatorja dwar id-diliġenza dovuta .
Il- proposta tal-Kummissjoni Ewropea ġiet introdotta fit-23 ta' Frar 2022.
Dan jikkomplementa atti leġiżlattivi eżistenti u futuri oħra, bħar-regolament dwar id-deforestazzjoni, ir-regolament dwar il- minerali ta' kunflitt u l- abbozz ta' regolament li jipprojbixxi prodotti magħmula b'xogħol furzat .
Issa li l-Parlament adotta l-pożizzjoni tiegħu, jistgħu jibdew in-negozjati mal-Istati Membri dwar it-test finali tal-leġislazzjoni. l-istati membri adottaw il- pożizzjoni tagħhom dwar l-abbozz ta' direttiva f'Novembru 2022.
Fl-adozzjoni ta' din il-leġiżlazzjoni, il-Parlament qed iwieġeb għall-aspettattivi taċ-ċittadini dwar il-konsum sostenibbli kif espressi fil-proposta 5(13), it-tisħiħ tad-dimensjoni etika tal-kummerċ kif espress fil-proposti 19(2) u 19(3) u l-mudell ta' tkabbir sostenibbli kif espress fil-proposta 11(1) u 11(8) tal- konklużjonijiet tal-Konferenza dwar il-Futur tal-Ewropa .
Numru tat-telefown: (+32) 2 28 40172 (BXL)
Numru tal-mobile: (+32) 477 99 11 57
Test adottat (1 ta’ Ġunju 2023)
Reġistrazzjoni bil-vidjo tad-dibattitu fil-plenarja (31 ta’ Mejju 2023)
Fajl ta’ proċedura
Ritratti b’xejn, vidjo u materjal awdjo
Żieda fil-produzzjoni Ewropea ta' munizzjon u missili Il-konsenja fl-Ukrajna għandha tiġi aċċellerata EUR 500 miljun f'finanzjament Il-MPE jimmiraw għal ftehim rapidu mal-Kunsill, skont il-proċedura ta' urġenza L-iskema timmira wkoll li żżid il-kapaċità tal-produzzjoni tal-UE. © Lionel Bonaventure/AFP
Nhar il-Ħamis, il-Parlament appoġġa abbozz ta' liġi biex tiżdied il-produzzjoni Ewropea ta' munizzjon u missili.
L- Att b'Appoġġ għall-Produzzjoni tal-Munizzjon (ASAP) għandu l-għan li jaċċellera t-twassil ta' munizzjon u missili lill-Ukrajna u li jgħin lill-Istati Membri biex jerġgħu jaħżnu l-ħażniet tagħhom.
Bl-introduzzjoni ta' miżuri mmirati, inklużi EUR 500 miljun f'finanzjament, l-ASAP għandu l-għan li jżid il-kapaċità tal-produzzjoni tal-UE biex tindirizza n-nuqqas attwali ta' prodotti tad-difiża, speċifikament il-munizzjon art - art u l-artillerija, il-missili u l-komponenti tagħhom.
Il-Kummissjoni Ewropea se tidentifika, timmappja u timmonitorja kontinwament id-disponibbiltà ta' dawn il-prodotti tad-difiża, il-komponenti tagħhom, u l-inputs korrispondenti tal-materja prima.
Il-proposta tistabbilixxi mekkaniżmi, prinċipji, u regoli temporanji biex tiġi żgurata d-disponibbiltà f'waqtha u dejjiema ta' dawn il-prodotti tad-difiża għax-xerrejja tagħhom fl-Unjoni Ewropea.
l-effettività ta' dan ir-regolament ser tiġi evalwata f'nofs l-2024, b'kont meħud tal-evoluzzjoni tal-kuntest tas-sigurtà.
Abbażi tar-riżultati, l-estensjoni ta' dawn il-miżuri u l-allokazzjoni ta' baġit addizzjonali jistgħu jiġu kkunsidrati.
Il-Kummissjoni Ewropea ressqet il-leġiżlazzjoni ASAP fit-3 ta' Mejju 2023, u l-MPE qablu fl-istess xahar biex jingħata bidu għall-proċess ta' proċedura urġenti tal-Parlament biex titħaffef l-approvazzjoni tal-abbozz ta' liġi.
Il-mexxej tat-tim ta' negozjaturi tal-PE Cristian Bușoi (PPE, RO) qal: "Id-deċiżjoni tal-lum timmarka pass sinifikanti 'l quddiem għas-sigurtà u d-difiża tal-Unjoni tagħna, u b'mod partikolari għall-appoġġ sod tagħna tal-Ukrajna fid-dawl tal-aggressjoni Russa li għaddejja bħalissa.
Dan se jagħti spinta lill-kapaċità tagħna li nwieġbu għall-isfidi tas-sigurtà.
Hija rebħa għall-Ewropa u għas-sigurtà kollettiva tagħna.
Il-Parlament issa huwa lest li jinnegozja mal-Kunsill u nittamaw li nilħqu ftehim mill-aktar fis possibbli."
Il-leġiżlazzjoni ġiet adottata b'446 vot favur, 67 vot kontra u 112-il astensjoni.
Il-MPE issa se jibdew negozjati mal-Kunsill, bl-għan li jintlaħaq ftehim politiku, li mbagħad il-Parlament Ewropew ikun lest jivvota fil-plenarja f'Lulju.
B'mod parallel, il-MPE qed jaħdmu fuq it-Tisħiħ tal-Industrija tad-Difiża Ewropea permezz tal-Att dwar l-Akkwist Komuni (EDIRPA) biex jappoġġaw il-kollaborazzjoni bejn l-Istati Membri fil-fażi tal-akkwist fil-qasam tad-difiża biex jimtlew il-lakuni l-aktar urġenti u kritiċi.
It-test adottat ser ikun disponibbli hawn 01.06.2023)
Stqarrija għall-istampa tal-Kummissjoni Ewropea
Il-Parlament qed jistenna żieda fl-indħil u fil-manipulazzjoni tal-informazzjoni Intużaw servizzi ta' "diżinformazzjoni kkummissjonata" biex jattakkaw il-proċessi elettorali Tħassib dwar indħil mir-Russja u ċ-Ċina Il-MPE jirrakkomandaw il-projbizzjoni ta' TikTok fil-livelli kollha tal-gvernijiet nazzjonali u fl-istituzzjonijiet tal-UE
Il-MPE jwissu li l-indħil fil-proċessi demokratiċi se jiżdied fit-tħejjija għall-elezzjonijiet tal-Parlament Ewropew ©Roibu/Adobe Stock
Il-Parlament jitlob strateġija kkoordinata li żżid ir-reżiljenza tal-UE għall-indħil barrani u l-manipulazzjoni tal-informazzjoni u li tipproteġi l-elezzjonijiet Ewropej 2024.
Il-MPE jgħidu li x'aktarx l-indħil barrani, id-diżinformazzjoni u l-attakki fuq id-demokrazija se jiżdiedu u se jkunu aktar sofistikati hekk kif noqorbu lejn l-elezzjonijiet tal-Parlament Ewropew f'Ġunju 2024.
It-twissija ngħatat f'rapport mill-Kumitat Speċjali dwar l-Indħil Barrani fil-Proċessi Demokratiċi kollha fl-Unjoni Ewropea, inkluża d-Diżinformazzjoni.
Ir-rapport ġie adottat mill-plenarja b'469 vot favur, 75 kontra u 71 astensjonijiet.
Fit-test, il-MPE jenfasizzaw l-indħil fuq pjattaformi online, il-protezzjoni tal-infrastruttura kritika u s-setturi strateġiċi, l-indħil matul il-proċessi elettorali, il-finanzjament moħbi tal-attivitajiet politiċi minn atturi barranin u r-reżiljenza għaċ-ċiberattakki.
Ir-rapport jiffoka b'mod partikolari fuq l-indħil mir-Russja u ċ-Ċina fl-UE, fil-pajjiżi li qed japplikaw biex jissieħbu mal-UE, inklużi l-Balkani tal-Punent, u fil-pajjiżi tan-Nofsinhar Globali.
L-indħil fil-proċessi elettorali
Il-Parlament jikkundanna l-fenomenu perikoluż tad-diżinformazzjoni kkummissjonata, fejn il-fornituri joffru servizzi ta' diżinformazzjoni, pereżempju fuq id-dark web, lill-atturi tal-gvern u mhux tal-gvern, biex jattakkaw proċessi elettorali.
Sabiex tranżazzjonijiet finanzjarji pprojbiti minn pajjiżi mhux tal-UE ma jidħlux fis-sistema politika tal-UE, il-MPE jħeġġu lill-Kummissjoni tiffaċilita t-traċċar tad-donazzjonijiet u jitolbu lill-Istati Membri jindirizzaw b'mod urġenti l-kwistjoni tad-donazzjonijiet minn pajjiżi terzi lill-partiti politiċi nazzjonali.
L-infrastruttura kritika
Il-MPE jenfasizzaw ukoll ir-riskji tad-dipendenza ekonomika, l-ispjunaġġ u s-sabotaġġ, fejn il-kumpaniji barranin jakkwistaw influwenza fuq infrastruttura kritika tal-UE.
Huma żiedu jgħidu li kumpaniji tat-tbaħħir Ċiniżi akkwistaw maġġoranza jew ammont imdaqqas ta' interessi f'aktar minn 20 port Ewropew.
Il-MPE jirrakkomandaw ukoll il-projbizzjoni ta' TikTok fil-livelli kollha tal-gvernijiet nazzjonali u l-istituzzjonijiet tal-UE u jitolbu lill-Kunsill u lill-Kummissjoni jeskludu l-użu ta' tagħmir u software li ġew manifatturati f'pajjiżi b'riskju għoli, partikolarment iċ-Ċina u r-Russja, bħal ByteDance, Huawei, ZTE, Kaspersky, NtechLab jew Nuctech.
L-istrateġija kkoordinata tal-UE
Il-Parlament irid li strateġija kkoordinata tal-UE tinkludi inizjattivi ġodda flimkien ma' infurzar imtejjeb ta' dispożizzjonijiet eżistenti, u jitlob finanzjament adegwat biex jindirizza d-diżinformazzjoni u jħares il-proċessi demokratiċi.
(3) Il-MPE qed jitolbu lill-Kummissjoni tiżviluppa Pakkett dwar id-Difiża tad-Demokrazija effettiv flimkien ma' leġiżlazzjoni biex jiġġieldu kontra t-theddid ibridu fl-UE, b'kunsiderazzjoni tal-proposti mill- Konferenza dwar il-Futur tal-Ewropa .
Huma jridu wkoll korp permanenti tal-Parlament Ewropew li jimmonitorja u jiġġieled kontra l-indħil barrani.
Fl-adozzjoni ta' dan ir-rapport, il-Parlament qed iwieġeb għall-aspettattivi taċ-ċittadini tal-UE biex itejbu l-ġlieda tagħhom kontra l-interferenzi barranin u jiġġieldu d-diżinformazzjoni, it-theddid online u l-propaganda b'mod oġġettiv u fattwali – kif espress fil-Proposti 23(5), 27(kollha) , 28(2), 33(4), 37(4), 46(2) tal- konklużjonijiet tal-Konferenza dwar il-Futur tal-Ewropa .
Għal konklużjonijiet ewlenin mir-rapport, ikklikkja hawn .
Ir-Rapporteur Sandra Kalniete (PPE, LV) qalet: "L-indħil barrani fil-proċessi demokratiċi jirrappreżenta theddida dejjem tikber għas-sigurtà tal-istati membri tal-UE u tal-UE, partikolarment fl-isfond tal-iżvilupp teknoloġiku mgħaġġel u l-gwerra li għaddejja mir-Russja fl-Ukrajna.
Irridu naġixxu b'mod urġenti u nimplimentaw ir-rakkomandazzjonijiet tagħna malajr.
Għandu jsir investiment sinifikanti u dejjiemi fir-reżiljenza demokratika tagħna, billi jsir użu mill-esperjenza tal-imsieħba tagħna bħall-Ukrajna u t-Tajwan."
Ir-rapport isegwi l-implimentazzjoni tar- Riżoluzzjoni dwar l-indħil barrani adottat f'Marzu 2022 .
Waqt li kienu qed iħejju r-rapport il-ġdid, il-MPE ltaqgħu ma' leġiżlaturi nazzjonali, Ewropej u internazzjonali, mas-servizzi ta' intelligence ta' Stati Membri tal-UE kif ukoll ma' StratCom tan-NATO f'Riga, ma' Hybrid CoE f'Helsinki, mal-gvern u l-awtoritajiet tal-Awstralja u l-korpi rispettivi fin-NU fi New York, kif ukoll mal-kontropartijiet u l-awtoritajiet rilevanti fi Kiev, l-Ukrajna.
Kumitat Speċjali dwar l-Indħil Barrani fil-Proċessi Demokratiċi kollha fl-Unjoni Ewropea, inkluża d-Diżinformazzjoni (INGE 2)
It-test adottat se jkun disponibbli hawnhekk
Il-passi tal-proċedura
Bullettin tal-ING2 Kumitat Speċjali dwar l-Indħil Barrani
Filmat tal-konferenza stampa, l-1 ta' Ġunju 2023
Filmat tad-dibattitu fil-plenarja, l-1 ta' Ġunju 2023
Bil-moda mgħaġġla, il-kwantità ta' ħwejjeġ prodotti u mormija splodiet.
Skopri aktar dwar l-impatti ambjentali u s-soluzzjonijiet tal-UE.
Il-moda mgħaġġla hija l-provvista kostanti ta' stili ġodda bi prezzijiet baxxi ħafna.
Biex tindirizza l-impatt fuq l-ambjent, l-UE trid tnaqqas l-iskart tat-tessuti u żżid iċ-ċiklu tal-ħajja u r-riċiklaġġ tat-tessuti.
Dan huwa parti mill-pjan biex tinkiseb ekonomija ċirkolari sal-2050 .
Tgħallem dwar id-definizzjoni tal- ekonomija ċirkolari, l-importanza u l-benefiċċji tagħha
Konsum żejjed ta' riżorsi naturali
Il-produzzjoni tat-tessuti teħtieġ ħafna ilma, kif ukoll l-art biex jitkabbru l-qoton u fibri oħra.
Huwa stmat li l-industrija globali tat-tessuti u l-ħwejjeġ użat 79 biljun metru kubu ta' ilma fl-2015, filwaqt li l-ħtiġijiet tal-ekonomija kollha tal-UE ammontaw għal 266 biljun metru kubu fl-2017 .
Biex isir t-shirt tal-qoton wieħed, huma meħtieġa 2,700 litru ta' ilma ħelu skont l-istimi; biżżejjed biex jissodisfaw il-ħtiġijiet tax-xorb ta' persuna waħda għal sentejn u nofs.
Is-settur tat-tessuti kien it- tielet l-akbar sors ta' degradazzjoni tal-ilma u użu tal-art fl-2020 .
F'dik is-sena, kien hemm medja ta' disa' metri kubi ta' ilma, 400 metru kwadru ta' art u 391 kilogramma (kg) ta' materja prima biex jiġu pprovduti ħwejjeġ u żraben għal kull ċittadin tal-UE.
Il-produzzjoni tat-tessuti hija stmata li hija responsabbli għal madwar 20% tat-tniġġis globali tal-ilma nadif mill-prodotti taż-żebgħa u l-irfinar.
Tagħbija waħda tal-ħasil tal-ħwejjeġ tal-poliester tista' tiskarika 700,000 fibri mikroplastiċi li jistgħu jispiċċaw fil-katina tal-ikel.
Il-maġġoranza tal-mikroplastiċi mit-tessuti jiġu rilaxxati matul l-ewwel ftit ħasliet.
Il-moda mgħaġġla hija bbażata fuq il-produzzjoni tal-massa, prezzijiet baxxi u l-volumi ta' bejgħ għolja li tippromwovi bosta l-ewwel ħasliet.
Il-ħasil ta' prodotti sintetiċi kkawża aktar minn 14-il miljun tunnellata ta' mikroplastiċi biex jakkumulaw fil-qiegħ tal-oċeani.
Minbarra din il-problema globali, it-tniġġis iġġenerat mill-produzzjoni tal-ħwejjeġ għandu impatt devastanti fuq is-saħħa tan-nies, l-annimali u l-ekosistemi lokali fejn jinsabu l-fabbriki .
Huwa stmat li l-industrija tal-moda hija responsabbli għal 10 % tal-emissjonijiet globali tal-karbonju — aktar mit- titjiriet internazzjonali u t-tbaħħir marittimu flimkien.
Skont l-Aġenzija Ewropea għall-Ambjent, ix-xiri tat-tessuti fl-UE fl-2020 iġġenera madwar 270kg ta' emissjonijiet ta' CO2 għal kull persuna .
Dan ifisser li l-prodotti tat-tessuti kkunsmati fl-UE ġġeneraw emissjonijiet ta' gassijiet serra ta' 121 miljun tunnellata.
L-iskart tat-tessuti jispiċċa fil-landfills u r-rata ta' riċiklaġġ hija baxxa
Il-mod kif in-nies jeħles mill-ħwejjeġ mhux mixtieqa nbidel ukoll, bl-oġġetti jintremew aktar milli mogħtija.
Inqas minn nofs il-ħwejjeġ użati jinġabru għall-użu mill-ġdid jew għar-riċiklaġġ, u 1% biss jiġu riċiklati fi ħwejjeġ ġodda, peress li t-teknoloġiji li jippermettu li l-ħwejjeġ jiġu riċiklati f'fibri verġni għadhom qed jibdew jitfaċċaw.
Bejn l-2000 u l-2015, il-produzzjoni tal-ħwejjeġ irduppjat, filwaqt li l-użu medju ta' biċċa ħwejjeġ naqas.
L-Ewropej jużaw kważi 26 kilo ta' tessuti u jarmu madwar 11-il kilo minnhom kull sena.
Il-ħwejjeġ użati jistgħu jiġu esportati barra mill-UE, iżda fil-biċċa l-kbira tagħhom (87%) jiġu inċinerati jew mormija f'landfill.
Iż-żieda fil-moda rapida kienet kruċjali fiż-żieda fil-konsum, parzjalment xprunata mill-media soċjali u l-industrija li ġabu xejriet tal-moda għal aktar konsumaturi b'pass aktar mgħaġġel milli fil-passat.
L- istrateġiji l-ġodda biex tiġi indirizzata din il-kwistjoni jinkludu l-iżvilupp ta' mudelli ġodda ta' negozju għall-kiri tal-ħwejjeġ, id-disinn ta' prodotti b'mod li jagħmel l-użu mill-ġdid u r-riċiklaġġ aktar faċli (il-moda ċirkolari), li l-konsumaturi jiġu konvinti jixtru inqas ħwejjeġ ta' kwalità aħjar (moda baxxa) u li b’mod ġenerali tiġi direġuta l-imġiba tal-konsumatur lejn għażliet aktar sostenibbli.
It-tnaqqis tal-iskart tat-tessuti fl-UE: Soluzzjonijiet
Xogħol li għadu għaddej: l-istrateġija tal-UE għal tessuti sostenibbli u ċirkolari
Bħala parti mill-pjan ta’ azzjoni tal-ekonomija ċirkolari, f’ Marzu 2022 il-Kummissjoni Ewropea ppreżentat strateġija ġdida biex it- tessuti jsiru aktar durabbli, li jistgħu jissewwew, li jistgħu jerġgħu jintużaw u li jiġu riċiklati, tiġi indirizzata l-moda rapida u tiġi stimulata l-innovazzjoni fi ħdan is-settur.
L-istrateġija l-ġdida tinkludi rekwiżiti ġodda tal-ekodisinn għat-tessuti, informazzjoni aktar ċara, Passaport tal-Prodotti Diġitali u titlob lill-kumpaniji jerfgħu ir-responsabbiltà u jaġixxu biex jimminimizzaw l-impronti tal-karbonju u ambjentali tagħhom.
Fl-1 ta’ Ġunju, il-Membri tal-PE ressqu proposti għal miżuri aktar stretti tal-UE biex jitwaqqfu l-produzzjoni u l-konsum eċċessivi tat-tessuti.
Ir-rapport tal-Parlament jitlob li t-tessuti jiġu prodotti b’rispett għad-drittijiet tal-bniedem, soċjali u tax-xogħol, kif ukoll l-ambjent u l-benessri tal-annimali.
Miżuri eżistenti tal-UE dwar l-iskart tat-tessuti
Skont id-direttiva dwar l-iskart approvata mill-Parlament fl-2018, il-pajjiżi tal-UE huma obbligati jiġbru t-tessuti separatament sal-2025.
L-istrateġija l-ġdida tal-Kummissjoni tinkludi wkoll miżuri biex: jindirizzaw il-preżenza ta’ sustanzi kimiċi perikolużi, il-produtturi għandhom jerfgħu ir-responsabbiltà għall-prodotti tagħhom tul il-katina tal-valur, inkluż meta jsiru skart u jgħinu lill-konsumaturi jagħżlu tessuti sostenibbli.
L-UE għandha Ekotikketta tal-UE li l-produtturi li jirrispettaw il-kriterji ekoloġiċi jistgħu japplikaw għall-oġġetti, filwaqt li tiżgura użu limitat ta’ sustanzi ta’ ħsara u tnaqqis fit-tniġġis tal-ilma u tal-arja.
L-UE introduċiet ukoll xi miżuri biex ittaffi l-impatt tal-iskart tat-tessuti fuq l-ambjent.
Orizzont 2020 jiffinanzja RESYNTEX , proġett li juża riċiklaġġ kimiku, li jista’ jipprovdi mudell ta’ negozju tal-ekonomija ċirkolari għall-industrija tat-tessuti.
Mudell aktar sostenibbli tal-produzzjoni tat-tessuti għandu wkoll il-potenzjal li jagħti spinta lill-ekonomija.
"L-Ewropa tinsab fi kriżi ekonomika u tas-saħħa mingħajr preċedent, li tiżvela l-fraġilità tal-ktajjen tal-provvista globali tagħna," qalet il-MPE ewlenija Huitema.
"L-istimolu ta’ mudelli ġodda ta’ negozju innovattivi min-naħa tiegħu se joħloq tkabbir ekonomiku ġdid u l-opportunitajiet ta’ xogħol li l-Ewropa se jkollha bżonn tirkupra."
Aktar dwar l-iskart fl-UE
Il-ġestjoni tal-iskart fl-UE: fatti u ċifri
Regoli ġodda tal-UE għal batteriji aktar sostenibbli u etiċi
L-iskart-e fl-UE: fatti u ċifri (infografika)
L-istrateġija tal-UE biex jitnaqqas it-tniġġis mill-plastik
Tgħallem aktar
L-impatt ambjentali tal-industrija tat-tessuti u tal-ħwejjeġ [EN]
Nibdlu kif nipproduċu u nikkunsmaw
Skeda informattiva: pjan ta’ azzjoni għal ekonomija ċirkolari
Qabel l-elezzjonijiet Ewropej is-sena d-dieħla, l-UE għandha ssaħħaħ l-istrumenti elettorali tagħha kontra l-interessi malinni, tgħid Sandra Kalniete.
Sandra Kalniete waqt l-intervista In Focus dwar id-diżinformazzjoni Sandra Kalniete (PPE, il-Latvja) abbozzat ir-rapport mill- kumitat speċjali tal-Parlament dwar l-indħil barrani fl-UE, inkluża d-diżinformazzjoni.
Aqra siltiet hawn taħt u ara l-intervista sħiħa dwar id-diżinformazzjoni, il-manipulazzjoni u l-interferenza barranija fuq il-kanal Youtube tal-Parlament.
Qed tmexxi l-ħidma tal-Parlament dwar id-diżinformazzjoni u l-indħil barrani fid-demokrazija tal-UE u ltqajt ma' ħafna ġurnalisti indipendenti, leġiżlaturi barranin u rappreżentanti tan-NU.
Hemm xejra jew sfida speċifika fl-Ewropa f'dak li għandu x'jaqsam mad-diżinformazzjoni?
Iltqajna ma' 150 espert, leġiżlaturi u ġurnalisti.
Tgħallimna ħafna minnhom, iżda l-osservazzjoni ġenerali mhijiex ottimista ħafna għaliex il-veloċità li biha tiżviluppa r-realtà diġitali tfisser li l-proċess leġiżlattiv għadu lura.
Kif qal wieħed mill-esperti, il-leġiżlazzjoni, is-sitwazzjoni u dak li qed niddiskutu llum diġà huwa lbieraħ.
Tlabt lill-UE toħroġ b'definizzjoni komuni ta' diżinformazzjoni bħal xi pajjiżi għal reati ta' mibegħda jew razziżmu.
Għaliex huwa importanti li?
Irid ikollok lingwa komuni.
Meta tkun qed tuża kelma bħad-diżinformazzjoni, trid tkun taf xi tfisser il-kelma.
Iżda huwa estremament diffiċli li ssib definizzjoni komuni.
Id-diskussjonijiet man-NU wrew id-diffikultajiet għall-pajjiżi li mhumiex fl-Unjoni Ewropea.
Huwa pjuttost faċli għalina.
Għandna sett ta' valuri, iżda dawn il-valuri mhumiex il-valuri għan-NU kollha.
Hemm pajjiżi fejn id-demokrazija nistgħu nsejħulha 'demokrazija kontrollata', li hija tip ta' manipulazzjoni tal-elezzjonijiet.
Imbagħad hemm autocracies u dittatorjati.
Għalihom, id-diżinformazzjoni hija għodda ideoloġika biex jiġi żgurat il-kontroll.
Huwa għalhekk li l-Unjoni Ewropea trid tieħu t-tmexxija u għall-inqas taqbel dwar it-terminu ta' diżinformazzjoni għaliha (u mbagħad tista' tiġi) adottata minn istituzzjonijiet oħra.
Ninsabu sena 'l bogħod mill-elezzjonijiet Ewropej.
Fir-rapport tiegħek, inti għidt li r-Russja qed tinvesti bil-kbir fil-finanzjament tal-partiti politiċi f'pajjiżi demokratiċi.
X'impatt se jkollu dan?
Qed tmissu waħda mill-kwistjonijiet li hija assolutament vitali għad-demokrazija tagħna, għaliex id-demokrazija hija sistema miftuħa.
Hekk kif ikun hemm pajjiż terz ostili li jidħol fl-interessi tiegħu stess, li jiffinanzja organizzazzjonijiet mhux governattivi jew fondazzjonijiet bi prokura, li jintużaw biex isaħħu l-interessi tagħhom u biex jifirdu s-soċjetajiet tagħna, irridu nipproteġu lilna nfusna.
Meta nitkellem dwar l-elezzjonijiet, naħseb li waħda mill-aktar partijiet importanti ta' elezzjoni hija li jissaħħu l-istrumenti elettorali: is-sistema tal-votazzjoni, l-għadd tal-voti, eċċ. It-tieni nett, huwa importanti li tiġi protetta l-indipendenza tal-media u li jiġi appoġġat il-ġurnaliżmu investigattiv minħabba li l-ġurnalisti investigattivi jistgħu jsegwu l-flus maħmuġin u kif, b'mod sigriet ħafna, jaraw fl-Unjoni u jikkumplikaw il-proċess demokratiku normali.
Il-litteriżmu medjatiku, il-verifika tal-fatti, ir-reżiljenza kontra l-manipulazzjoni u l-aħbarijiet foloz.
Dan kollu huwa importanti wkoll.
Hemm rapporti fil-media li r-Russja ttriplikat il-baġit għall-propaganda dwar il-gwerra Ukrena u li parti minn dawn il-flus u l-propaganda għandhom tinxterdu wkoll f'pajjiżi oħra.
Kif tista' l-Ewropa tiġġieled din il-gwerra ta' komunikazzjoni?
Aħna għalaqna Sputnik u r-Russia Today.
Kienu qed ixandru f'ħafna pajjiżi u b'ħafna lingwi.
Dan kien sinjal qawwi ħafna lir-Russja li mhux se naċċettaw dak it-tip ta' strument ta' diżinformazzjoni fl-Unjoni Ewropea.
Il-problema hija li Russia Today, Sputnik u media oħra, immedjatament qalbu għall-oqsma fejn għandna l-ebda setgħa: networks tal-media soċjali — Telegram u Tik Tok u Facebook… Tkun xi tkun!
Din hija waħda mill-problemi.
Madankollu, mhijiex biss kwistjoni ta' kontroazzjoni, irridu wkoll noħolqu kontenut proattiv, li huwa attraenti u interessanti għall-konsumaturi… U din hija xi ħaġa li qed nippruvaw nagħmlu.
Ara l-infografika tagħna u kompli aqra biex titgħallem kif l-Ewropej jimmaniġġjaw l-iskart muniċipali tagħhom, li huwa ġġenerat prinċipalment mid-djar.
Kull sena fl-UE jiġu ġġenerati 2.2 biljun tunnellata ta' skart.
Aktar minn kwart tiegħu (27 %) huwa skart muniċipali: l-iskart ta' kuljum miġbur u ttrattat mill-muniċipalitajiet, u ġġenerat l-aktar mid-djar.
Id-data turi li l-ammont ta' skart u l-mod kif jiġi ġestit ivarja ħafna madwar il-pajjiżi tal-UE iżda kien hemm bidla lejn aktar riċiklaġġ u inqas rimi fil-landfills.
Biex tnaqqas l-iskart u l-impatt tiegħu fuq l-ambjent, l-UE adottat miri ambizzjużi dwar ir-riċiklaġġ u r-rimi fil-landfills, u qed taħdem fuq l-iskart mill-imballaġġ.
L-għan huwa li tiġi promossa l-bidla lejn mudell aktar sostenibbli magħruf bħala l- ekonomija ċirkolari.
Aqra aktar dwar il-miżuri tal-UE biex issir ekonomija ċirkolari sal-2050
Il-ġenerazzjoni tal-iskart fl-Ewropa skont il-pajjiż
Mill-2018 sal-2021, l-ammont medju ta' skart muniċipali kif imkejjel per capita żdied fl-UE.
Pereżempju, filwaqt li l-iskart muniċipali per capita żdied fil-biċċa l-kbira tal-pajjiżi tal-UE, naqas f'Malta, f'Ċipru, fi Spanja u fir-Rumanija.
F'termini assoluti, l-iskart muniċipali għal kull persuna kien l-ogħla fl-Awstrija, fil-Lussemburgu, fid-Danimarka u fil-Belġju, filwaqt li kien l-aktar baxx fi Spanja, fil-Latvja, fil-Kroazja u fl-Iżvezja.
Stati aktar sinjuri għandhom it-tendenza li jipproduċu aktar skart per capita.
Prattiki ta' ġestjoni tal-iskart madwar l-UE
Il-prattiki tal-immaniġġjar tal-iskart ivarjaw bejn il-pajjiżi tal-UE.
Jekk dan ma jkunx possibbli, tippreferi r-riċiklaġġ (inkluż il-kompostjar), segwit bl-użu tal-iskart biex tiġi ġġenerata l-enerġija.
L-għażla l-aktar dannuża għall-ambjent u s-saħħa tan-nies hija sempliċement ir-rimi tal-iskart, pereżempju fil-landfills, għalkemm hija wkoll waħda mill-irħas possibbiltajiet.
Għalkemm l-iskart iġġenerat per capita żdied, il-mod kif nimmaniġġjaw l-iskart tjieb — b'aktar riċiklaġġ u kompostjar u tnaqqis fil-landfills.
Ix-xejriet tar-riċiklaġġ, tal-ikkompostjar u tal-inċinerazzjoni
Skont l-istatistika mill-2021, 49.6 % tal-iskart muniċipali kollu fl-UE jiġi riċiklat jew kompost — żieda ta' 3.6 punti perċentwali mill-2017.
L-UE stabbiliet mira ta' 60 % għall-użu mill-ġdid u r-riċiklaġġ tal-iskart muniċipali sal-2030.
Il-Ġermanja, il-Bulgarija, l-Awstrija u s-Slovenja diġà laħqu jew qabżu din il-mira ta' 60 %.
Ir-rimi fil-landfills kważi ma jeżistix f'pajjiżi bħall-Belġju, in-Netherlands, id-Danimarka, l-Iżvezja, il-Ġermanja, l-Awstrija, il-Lussemburgu, is-Slovenja u l-Finlandja.
Hawnhekk l-inċinerazzjoni taqdi rwol importanti flimkien mar-riċiklaġġ.
Il-Litwanja, il-Latvja, l-Irlanda, l-Italja, Franza, ir-Repubblika Ċeka, is-Slovakkja u l-Polonja jużaw ukoll l-inċinerazzjoni u jibagħtu terz jew inqas tal-iskart tagħhom f'miżbla.
L-evoluzzjoni tal-landfills fil-pajjiżi tal-UE
Is-sehem tal-landfills fl-UE naqas minn 24 % fl-2017 għal 18 % fl-2020.
F'konformità mad-Direttiva tal- UE dwar ir-rimi ta' skart f'landfills, il-pajjiżi tal-UE jridu jnaqqsu l-ammont ta' skart muniċipali li jintbagħat fil-landfills għal 10 % jew inqas tal-iskart muniċipali totali ġġenerat sal-2035.
Il-prattika tar-rimi fil-landfills tibqa' popolari fil-partijiet tal-Lvant u tan-Nofsinhar tal-Ewropa.
Fil-Bulgarija u Malta, hija aktar minn 70 %.
Fil-Greċja, Ċipru u r-Rumanija huwa aktar minn 50 %, filwaqt li issa huwa inqas minn 50 % fi Spanja u l-Portugall meta mqabbel mal-2017.
Bejn l-2017 u l-2020, ir-rimi fil-landfills naqas b'mod sostanzjali fil-Kroazja (31 punt perċentwali), fil-Polonja (31 punt perċentwali), fis-Slovakkja (30 punt perċentwali), f'Ċipru, (30 punt perċentwali), fil-Greċja (20 punt perċentwali), f'Malta (20 punt perċentwali) u fir-Rumanija (20 punt perċentwali).
Esportazzjoni ta' skart barra mill-UE
L-UE tesporta wkoll parti mill-iskart tagħha.
Fl-2021, l-esportazzjonijiet tal- UE ta' skart lejn pajjiżi mhux tal-UE laħqu t-33 miljun tunnellata.
Din hija żieda ta' 77 % meta mqabbla ma' l-2004.
Il-biċċa l-kbira tal-iskart esportat barra mill-UE jikkonsisti minn ruttam tal-metall ferruż u mhux ferruż kif ukoll skart tal-karta, tal-plastik, tat-tessuti u tal-ħġieġ.
L-esportazzjonijiet tal-UE tar-ruttam tal-metall ferruż u l-iskart tal-ħġieġ imorru l-aktar lejn il-pajjiżi membri tal-OECD, filwaqt li dawk tar-ruttam mhux ferruż, l-iskart tal-karta, l-iskart tal-plastik u l-iskart tat-tessuti jmorru l-aktar f'pajjiżi li mhumiex membri tal-OECD.
Fl-2021, 45 % tal-iskart tal-UE mar it-Turkija (14.7 miljun tunnellata), segwit mill-Indja (2,4 miljun tunnellata), l-Eġittu (1.9 miljun tunnellata), l-Iżvizzera (1.7 miljun tunnellata) u r-Renju Unit (1.5 miljun tunnellata).
L-UE trid tiġġieled kontra l-esportazzjonijiet illegali u tiżgura li l-iskart jiġi ġestit b'mod ambjentalment sod fil-pajjiżi ta' destinazzjoni.
Il-ħidma tal-Parlament biex tinkiseb ekonomija ċirkolari
F'Ottubru 2022, il-Parlament approva reviżjoni tar-regoli dwar il-pollutanti organiċi persistenti (POPs) biex jitnaqqas l-ammont ta' sustanzi kimiċi perikolużi fil-proċessi tal-iskart u tal-produzzjoni.
Ir-regoli l-ġodda se jintroduċu limiti aktar stretti, jipprojbixxu ċerti sustanzi kimiċi u jżommu s-sustanzi niġġiesa ’l bogħod mir-riċiklaġġ.
Fi Frar 2021, il-Parlament adotta riżoluzzjoni dwar il-pjan ta’ azzjoni ġdid għal ekonomija ċirkolari li jitlob miżuri addizzjonali biex tinkiseb ekonomija newtrali f’termini ta’ emissjonijiet tal-karbonju, ambjentalment sostenibbli, ħielsa mit-tossiċità u kompletament ċirkolari sal-2050, inklużi regoli ta’ riċiklaġġ aktar stretti u miri vinkolanti għall-użu u l-konsum tal-materjali sal-2030.
F’Novembru 2022, il-Kummissjoni pproponiet regoli ġodda għall-UE kollha dwar l-imballaġġ .
Dan jinkludi proposti biex jittejjeb id-disinn tal-imballaġġ, bħal tikkettar ċar, għall-promozzjoni tal-użu mill-ġdid u r-riċiklaġġ u jappella għal tranżizzjoni lejn plastik b’bażi bijoloġika, bijodegradabbli u kompostabbli.
Aktar fatti u ċifri u infografika dwar l-iskart
L-impatt tal-produzzjoni u l-iskart tat-tessuti
Ċifri ewlenin dwar l-iskart elettroniku fl-UE
L-iskart tal-plastik u r-riċiklaġġ fl-UE
Tgħallem aktar
Infografika interattiva dwar l-ekonomija ċirkolari [EN]
Il-ġestjoni tal-iskart muniċipali madwar il-pajjiżi Ewropej [EN]
Illum, il-Kummissjoni Ewropea u r-Rappreżentant Għoli adottaw il-25 rapport annwali lill-Parlament Ewropew u lill-Kunsill dwar l-iżviluppi politiċi u ekonomiċi fir-Reġjun Amministrattiv Speċjali ta' Hong Kong.
Dan ir-rapport ikopri l-iżviluppi fl-2022.
L-2022 fakkret il-25 anniversarju mit-trasferiment ta' Hong Kong liċ-Ċina u t-tieni anniversarju tal-impożizzjoni tal-Liġi dwar is-Sigurtà Nazzjonali (NSL) fuq Hong Kong.
Ir-rapport annwali juri t-tnaqqir kontinwu fl-awtonomija ta' livell għoli, fil-prinċipji demokratiċi, u fil-libertajiet fundamentali ta' Hong Kong li suppost kellhom ikunu mħarsa tal-inqas sal-2047.
Dawn l-iżviluppi jitfgħu dubju ulterjuri fuq l-impenn taċ-Ċina għall-prinċipju ta' “pajjiż wieħed, żewġ sistemi”.
Matul is-sena, l-aġenziji tal-infurzar tal-liġi komplew jarrestaw in-nies għal raġunijiet ta' sigurtà nazzjonali.
Sal-31 ta' Diċembru 2022, kienu ġew arrestati 236 persuna bis-saħħa tal-NSL u leġiżlazzjonijiet oħrajn dwar is-sigurtà filwaqt li kienu ġew akkużati 145 individwu u 5 kumpaniji.
Ir-rata tal-kundanni hija ta' 100 %.
Ħafna nies kienu qed jistennew li jittellgħu l-qorti, fosthom 47 attivist favur id-demokrazija li pparteċipaw f'elezzjoni primarja, membri tal-Alleanza ta' Hong Kong b'Appoġġ għall-Movimenti Demokratiċi Patrijottiċi taċ-Ċina li issa ġiet xolta, u Jimmy Lai.
Ħafna minnhom ilhom jinżammu taħt kustodja minn Jannar 2021, f'xi każijiet f'reklużjoni.
Il-liġi tas-sedizzjoni tal-era kolonjali ntużat spiss fl-2022.
Madwar arrest minn kull ħamsa mill-pulizija tas-sigurtà nazzjonali jsiru skont din il-liġi.
Fl-1 ta' Novembru, ġie arrestat ċittadin tal-UE permezz ta' din il-liġi.
Fir-raba' rieżami perjodiku skont il-Patt Internazzjonali dwar id-Drittijiet Ċivili u Politiċi f'Hong Kong, il-Kumitat tad-Drittijiet tal-Bniedem tan-Nazzjonijiet Uniti ħeġġeġ lil Hong Kong jirrevoka l-Liġi dwar is-Sigurtà Nazzjonali attwali.
Il-Kumitat enfasizza t-tħassib dwar il-possibbiltà li l-każijiet jiġu trasferiti minn Hong Kong għaċ-Ċina kontinentali (li mhijiex Stat parti fil-Patt) għall-investigazzjoni, il-prosekuzzjoni, il-proċess u l-eżekuzzjoni tal-pieni.
Il-libertà tal-istampa naqset b'mod konsiderevoli fl-2022.
Ġew arrestati u akkużati ġurnalisti, u bosta entitajiet medjatiċi indipendenti waqqfu l-operazzjonijiet tagħhom.
Fl-indiċi dinji tal-libertà tal-istampa tal-2022 ta' Reporters Mingħajr Fruntieri, Hong Kong ikklassifika fil-148 post minn 180, 68 post iktar 'l isfel mis-sena ta' qabel.
Wara r-riforma elettorali tal-2021, bl-għan li jiġi żgurat li l-“patrijotti jamministraw Hong Kong”, saret l-ewwel elezzjoni tal-Kap Eżekuttiv fit-8 ta' Mejju.
L-eks uffiċjal tal-pulizija u l-Kap Segretarju tal-Amministrazzjoni John Lee kien l-uniku kandidat fit-tellieqa.
Huwa rċieva 99.2 % tal-voti validi u ħa l-ġurament fl-1 ta' Lulju.
Ir-rapport annwali jenfasizza wkoll ir-rabtiet kummerċjali sostanzjali bejn l-Unjoni Ewropea u Hong Kong.
B'1,600 kumpanija, l-UE baqgħet l-akbar komunità kummerċjali barranija.
L-UE kienet it-tielet l-akbar sieħeb kummerċjali ta' Hong Kong fil-merkanzija.
Il-kummerċ bilaterali tal-UE fis-servizzi ma' Hong Kong żdied b'25.1 %.
L-investiment bidirezzjonali baqa' sinifikanti wkoll.
L-ekonomija ta' Hong Kong reġgħet waqgħet f'reċessjoni fl-2022, minkejja li r-restrizzjonijiet fuq l-ivvjaġġar u fuq is-saħħa ġew gradwalment illaxkati fit-tieni parti tas-sena.
Hong Kong baqa' t-tielet l-akbar destinazzjoni ta' investiment fid-dinja u kien il-ħames l-akbar ekonomija kummerċjali fid-dinja.
Mindu Hong Kong għadda għand ir-Repubblika tal-Poplu taċ-Ċina fl-1997, l-Unjoni Ewropea u l-Istati Membri tagħha segwew mill-qrib l-iżviluppi politiċi u ekonomiċi fir-Reġjun Amministrattiv Speċjali ta' Hong Kong skont il-prinċipju ta' “pajjiż wieħed, żewġ sistemi”.
F'konformità mal-impenn mogħti lill-Parlament Ewropew fl-1997, il-Kummissjoni Ewropea u r-Rappreżentant Għoli joħorġu rapport annwali dwar l-iżviluppi politiċi u ekonomiċi f'Hong Kong.
Il-miżuri meħuda mill-UE u l-Istati Membri b'reazzjoni għall-NSL fil-Konklużjonijiet tal-Kunsill adottati f'Lulju 2020 għadhom fis-seħħ.
Dan il-pakkett ta' miżuri kien jinkludi:
Il-25 rapport annwali tal-UE dwar l-iżviluppi politiċi u ekonomiċi fir-Reġjun Amministrattiv Speċjali ta' Hong Kong
Matul l-2022, il-Liġi dwar is-Sigurtà Nazzjonali u leġiżlazzjonijiet oħrajn komplew jintużaw biex joħonqu d-dissens u l-pluraliżmu u l-eżerċizzju tad-drittijiet tal-bniedem u l-libertajiet fundamentali f’Hong Kong.
L-iżmantellar tal-prinċipju ta’ “pajjiż wieħed, żewġ sistemi” u l-erożjoni tal-awtonomija ta’ livell għoli ta’ Hong Kong għadhom għaddejjin bla rażan.
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Numru tat-telefown: (+32) 2 28 34077 (BXL)
Numru tal-mobile: (+ 32) 477 99 06 70
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Is-sorsi ta' enerġija rinnovabbli se jkollhom jikkostitwixxu 42.5% tal-konsum ta' enerġija tal-UE sal-2030, bl-għan li nilħqu l-45% Proċedura ta' approvazzjoni aktar mgħaġġla biex jibdew jintużaw is-sorsi ta' enerġija rinnovabbli Fjuwils ġodda fis-settur tat-trasport għandhom iwasslu għal tnaqqis ta' 14.5% tal-emissjonijiet ta' gassijiet serra tagħha
Il-leħiżlazzjoni tipprovdi wkoll għal approvazzjoni aktar rapida tal-varar ta' enerġiji rinnovabbli © Adobe Stock
Nhar it-Tlieta l-Parlament ivvota biex tingħata spinta lill-użu tal-enerġija rinnovabbli, skont il-pjanijiet tal-Patt Ekoloġiku u tar-REPowerEU.
L-aġġornament tad-Direttiva dwar l-Enerġija Rinnovabbli (RED), li diġà ġie maqbul bejn il-MPE u l-Kunsill, iżid is-sehem tas-sorsi ta' enerġija rinnovabbli fil-konsum finali tal-enerġija tal-UE għal 42.5% sal-2030.
L-Istati Membri għandhom jistinkaw biex jilħqu l-45%.
Barra minn hekk, il-leġiżlazzjoni se taċċellera l-proċeduri biex jinħarġu permessi għal impjanti tal-enerġija rinnovabbli ġodda, bħalma huma l-pannelli solari jew l-imtieħen tar-riħ, jew biex dawk eżistenti jiġu adattati.
L-awtoritajiet nazzjonali m'għandhomx idumu aktar minn 12-il xahar biex japprovaw impjanti tal-enerġija rinnovabbli ġodda jekk dawn ikunu jinsabu fl-hekk imsejħa " żoni deżinjati għas-sorsi tal-enerġija rinnovabbli ".
Barra minn dawn iż-żoni, il-proċess m'għandux jaqbeż l-24 xahar.
Fis-settur tat-trasport, l-użu tas-sorsi ta' enerġija rinnovabbli għandu jwassal għal tnaqqis ta' 14.5% fl-emissjonijiet ta' gassijiet serra sal-2030.
Dan se jseħħ billi jintuża sehem akbar ta' bijokarburanti avvanzati u billi jkun hemm kwota aktar ambizzjuża għall-fjuwils rinnovabbli ta' oriġini mhux bijoloġika, bħalma huwa l-idroġenu.
Il-MPE żguraw ukoll li l-Istati Membri jistabbilixxu mira indikattiva għat-teknoloġija ta' enerġija rinnovabbli li tkun innovattiva ta' mill-inqas 5% tal-kapaċità tal-enerġija rinnovabbli li tiġi installata ġdida, kif ukoll qafas vinkolanti għall-proġetti tal-enerġija transfruntieri.
Huma appellaw għal kriterji aktar stretti dwar l-użu tal-bijomassa biex jiżguraw li l-UE ma tissussidjax prattiki li ma jkunux sostenibbli.
Il-ħsad tal-bijomassa għandu jsir b'mod li jipprevjeni l-impatti negattivi fuq il-kwalità tal-ħamrija u l-bijodiversità.
Il-leġiżlazzjoni ġiet adottata b'470 vot favur, 120 vot kontra u 40 astensjoni.
Issa trid tiġi approvata formalment mill-Kunsill biex issir liġi.
Ir-reviżjoni leġiżlattiva toriġina mill- pakkett "Lesti għall-mira ta' 55%" , li jadatta l-leġiżlazzjoni eżistenti dwar il-klima u l-enerġija biex jintlaħaq l-għan tal-UE l-ġdid ta' tnaqqis minimu ta' 55% fl-emissjonijiet ta' gassijiet serra (GHG) sal-2030 (REDIII).
Il-miri proposti reġgħu żdiedu permezz tal-pakkett REpowerEU , li għandu l-għan li jaqta' d-dipendenza Ewropea fuq l-importazzjoni tal-fjuwils fossili mir-Russja, wara l-aggressjoni Russa tal-Ukrajna.
Din il-liġi ġġib magħha wkoll miżuri ġodda li għandhom l-għan li jqassru l-proċedura ta' approvazzjoni għall-użu ta' sorsi ta' enerġija rinnovabbli.
Fl-adozzjoni ta' dan ir-rapport, il-Parlament qed iwieġeb għall-aspettattivi taċ-ċittadini espressi fil-proposti 3(1), 3(3), 3(4), 3(5) u 3(6) tal-konklużjonijiet tal- Konferenza dwar il-Futur tal-Ewropa biex titħaffef it-tranżizzjoni ekoloġika tal-UE, b'mod partikolari permezz ta': żieda fl-investimenti fl-enerġija rinnovabbli; it-tnaqqis tad-dipendenza fuq l-importazzjonijiet taż-żejt u l-gass permezz ta' proġetti ta' effiċjenza enerġetika u l-espansjoni tal-provvista ta' enerġija nadifa u rinnovabbli; it-titjib tal-kwalità u l-interkonnettività tal-infrastruttura elettrika biex tkun tista’ ssir it-tranżizzjoni lejn sorsi ta’ enerġija rinnovabbli; l-investiment f’teknoloġiji għall-produzzjoni tal-enerġija rinnovabbli, bħall-produzzjoni u l-użu effiċjenti tal-idroġenu ekoloġiku; u, l-investiment fl-esplorazzjoni ta’ sorsi ġodda ta’ enerġija u metodi ta’ ħżin li ma jagħmlux ħsara lill-ambjent.
Filmat irrekordjat tad-dibattitu (11.09.2023)
Riċerka tal-PE: Revision of the Renewable Energy Directive: Fit for 55 package (Ir-Reviżjoni tad-Direttiva dwar l-Enerġija Rinnovabbli: Il-pakkett "Lesti għall-mira ta’ 55%")
Żewġ siġġijiet oħra għal Franza, Spanja, il-Pajjiżi Baxxi Siġġu ieħor għall-Awstrija, id-Danimarka, il-Belġju, il-Polonja, il-Finlandja, is-Slovakkja, l-Irlanda, is-Slovenja u l-Latvja Il-MPE jikkritikaw in-nuqqas ta' kooperazzjoni leali min-naħa tal-Kunsill Ewropew Seat number 720
Il-MPE approvaw id-deċiżjoni tal-Kunsill Ewropew li żżid in-numru ta' siġġijiet fil-Parlament Ewropew għal-leġiżlatura li jmiss minn 705 għal 720.
Il-proposta tal-Kunsill Ewropew kienet ibbażata fuq ir- rapport ta' Ġunju 2023 tal-Parlament, li beda l-proċess u li kien imqanqal mill-bidliet demografiċi fl-UE mill-elezzjonijiet tal-2019 'l hawn.
Is-siġġijiet addizzjonali se jiġu allokati kif ġej:
Il-Pajjiżi Baxxi +2 [31]
L-Awstrija +1 [20]
Il-Belġju +1 [22]
Il-Polonja +1 [53]
L-Irlanda +1 [14]
Il-Parlament adotta d-deċiżjoni leġiżlattiva b'515-il vot favur, 74 vot kontra u 44 astensjonijiet.
L-elezzjonijiet li jmiss (6-9 Ġunju 2024) se jsiru bin-numru l-ġdid ta' siġġijiet fil-Parlament.
Il-kompożizzjoni tal-Parlament tiġi evalwata qabel kull elezzjoni, skont il-prinċipji stabbiliti fit-Trattati (jiġifieri massimu ta' 750 MPE minbarra l-President, mhux anqas minn 6 siġġijiet u mhux aktar minn 96 siġġu għal kull pajjiż tal-UE, u l-prinċipju ta' "proporzjonalità digressiva", u abbażi taċ-ċifri l-aktar reċenti dwar il-popolazzjoni.
It-testi adottati se jkunu disponibbli hawnhekk (14/09/2023)
Il-fajl tal-proċedura (Il-kompożizzjoni tal-Parlament Ewropew)
Il-MPE jibdew jirrevedu r-regoli dwar l-elezzjonijiet tal-UE, jitolbu kostitwenza pan-Ewropea (03/05/2022)
Ritratti, filmati u materjal awdjo bla ħlas (Elezzjonijiet Ewropej 2024)
Il-MPE ddiskutew l-Istat tal-Unjoni Ewropea ma' Ursula von der Leyen © Unjoni Ewropea 2023-PE Fid-dibattitu dwar l-Istat tal-Unjoni Ewropea, il-MPE ikkritikaw lill-President von der Leyen dwar il-ħidma tal-Kummissjoni fil-passat u l-pjanijiet tagħha sal-elezzjonijiet ta' Ġunju 2024.
Fil-ftuħ tad-dibattitu, il -President tal-PE, Roberta Metsola qalet: "L-Unjoni Ewropea llum hija aktar b'saħħitha, u aktar magħquda minn qatt qabel.
Id-dinja qed tinbidel u l-Ewropa trid tadatta u tinbidel magħha wkoll.
Irridu nibqgħu nistinkaw biex nagħmlu l-Ewropa tagħna post ta' opportunitajiet indaqs, ta' aċċess, ta' prosperità — fejn kulħadd jista' jilħaq il-potenzjal tiegħu.
U jeħtieġ li nibqgħu nirriformaw.
Għandna dejjem inżommu t-tħassib tan-nies fiċ-ċentru tal-azzjonijiet kollha tagħna."
Il-President tal-Kummissjoni von der Leyen qalet li l-UE għaddiet minn trasformazzjoni sostanzjali minn meta ppreżentat il-programm tagħha għall-ewwel darba fl-2019, u żiedet tgħid: "Wettaqna aktar minn 90 % tal-linji gwida politiċi li ppreżentajt" dik is-sena.
Dwar il-Patt Ekoloġiku, il-proċess ta' dekarbonizzazzjoni tal-industrija tal-Ewropa, von der Leyen qalet li filwaqt li kien ser tinżamm il-kompetittività tiegħu, kienet ser titnieda investigazzjoni kontra s-sussidji fir-rigward tal-vetturi elettriċi Ċiniżi.
"Irridu niddefendu lilna nfusna kontra prattiki inġusti" qalet.
Il-President von der Leyen enfasizzat l-importanza ta' tranżizzjoni ġusta għall-bdiewa, il-familji u l-industrija u li "l-Ewropa se tagħmel dak kollu meħtieġ biex iżżomm il-vantaġġ kompetittiv tagħha."
Hija ħabbret verifika tal-kompetittività minn bord indipendenti għal kull leġiżlazzjoni ġdida.
Fir-rigward tal-Intelliġenza Artifiċjali, von der Leyen qalet li l-IA se ttejjeb il-kura tas-saħħa, tagħti spinta lill-produttività u tgħin biex jiġi indirizzat it-tibdil fil-klima.
"Il-prijorità ewlenija tal-Kummissjoni hija li tiżgura li l-IA tiżviluppa b'mod iċċentrat fuq il-bniedem, trasparenti u responsabbli" qalet, u appellat ukoll għal bord internazzjonali ta' esperti simili għall-IPCC dwar it-tibdil fil-klima biex imexxi l-iżvilupp tiegħu.
Dwar l-Ukrajna, hija ħabbret li l-Kummissjoni se tipproponi l-estensjoni tal-protezzjoni temporanja tal-UE għall-Ukreni u EUR 50 biljun addizzjonali fuq erba' snin għall-investiment u r-riformi.
"L-appoġġ tagħna lill-Ukrajna ser jibqa' fit-tul."
Il-President tal-Kummissjoni rreferiet wkoll għall-istat tad-dritt, it-tkabbir, il-migrazzjoni, ir-relazzjonijiet bejn l-UE u l-Afrika, l-inizjattiva Global Gateway, it-tibdil fil-klima, is-sigurtà tal-ikel, u Summit tas-Sħab Soċjali li jmiss.
Tista' tara d-diskors sħiħ tagħha hawn.
Interventi mill-mexxejja tal-gruppi politiċi
Manfred Weber (PPE, DE), enfasizza tliet prijoritajiet. l-ewwel nett, it-tkabbir ekonomiku u l-kompetittività, fejn qal, "neħtieġu t-tkabbir ekonomiku, neħtieġu l-impjiegi, neħtieġu dħul deċenti, neħtieġu l-prosperità, neħtieġu industrija b'saħħitha," u laqa' l-inizjattivi biex titnaqqas il-burokrazija, l-investiment fl-innovazzjoni, u l-kultivazzjoni ta' relazzjonijiet kummerċjali.
It-tieni, huwa semma' l-migrazzjoni, filwaqt li enfasizza li jeħtieġ li l-Ewropa tiddeċiedi min jista' jidħol fil-fruntieri tagħha u enfasizza d-"DNA Ewropea" tal-protezzjoni tar-refuġjati.
It-tielet, huwa afferma l-ħtieġa għal Unjoni Ewropea tad-Difiża u l-ħtieġa għal "ottimiżmu, viżjoni, valuri u rieda għall-passi li jmiss biex issir Unjoni Ewropea reali."
Iratxe García (S&D, ES) qalet li l-prijorità ewlenija tal-UE għandha tkun ir-riindustrijalizzazzjoni biex tinkiseb awtonomija strateġika, filwaqt li tiġi avvanzata t-tranżizzjoni ekoloġika biex jitwaqqfu l-konsegwenzi tat-tibdil fil-klima.
Hija rringrazzjat lill-President von der Leyen għall-messaġġ ċar tagħha b'appoġġ għall-Patt Ekoloġiku iżda ddispjaċiha għan-nuqqas ta' enfasi fuq il-konsolidazzjoni tal-pilastru soċjali tal-Unjoni.
Is-Sinjura García appellat għall-inklużjoni tal-vjolenza abbażi tal-ġeneru fil-lista ta' reati tal-UE, u biex jintużaw l-assi Russi ffriżati biex jgħinu fil-finanzjament tal-bini mill-ġdid tal-Ukrajna.
Hija ħeġġet ukoll lill-UE biex tiżgura ftehim dwar il-patt dwar il-migrazzjoni u enfasizzat li "l-flus tal-Ewropej ma jistgħux jispiċċaw fil-bwiet ta' gvernijiet li jabbużaw id-drittijiet fundamentali tan-nies".
Stéphane Séjourné (Renew, FR) enfasizza l-importanza li jsir l-aħjar użu mix-xhur li fadal tal-leġiżlatura.
Huwa enfasizza l-passi pożittivi li saru b'rispons għall-pandemija, l-aggressjoni tar-Russja kontra l-Ukrajna, u l-Patt Ekoloġiku Ewropew.
Huwa talab li l-UE tiffoka fuq ir-riindustrijalizzazzjoni tal-Ewropa u nnota li l-UE issa rregolat il-"Wild West" diġitali.
Is-Sur Séjourné enfasizza l-ħtieġa għal soluzzjoni dejjiema għall-kwistjonijiet tal-migrazzjoni.
Huwa kkritika wkoll ir-regola "velenuża" tal-unanimità fil-Kunsill u ħeġġeġ lill-Ewropa biex tagħti widen għall-appelli ddisprati tal-imħallfin fil-Polonja u fl-Ungerija.
Philippe Lamberts (Verts/ALE, BE) ikkritika "dawk li qed jappellaw għal pawża" fil-leġiżlazzjoni dwar il-klima u l-ambjent, u qal, "M'aħniex aktar importanti min-natura (...) jekk dan jogħġobniex jew le, hemm limiti għal dak li l-pjaneta tagħna tista' tirċievi u għal dak li tista' tagħti."
Huwa qal li t-tranżizzjoni ekoloġika tirrappreżenta "l-akbar opportunità ekonomika unika għall-Ewropa."
Lamberts ħeġġeġ ukoll lill-Kummissjoni Ewropea biex tindirizza l-kwistjonijiet ta' akkomodazzjoni u biex iżżid l-isforzi tagħha kontra l-ksur tal-istat tad-dritt, "u mhux biss fir-rigward tal-Polonja jew l-Ungerija".
“L-UE llum hija f'qagħda aħjar minn għoxrin sena ilu?”
“It-tweġiba hija le, peress li hemm aktar minn qatt qabel ta' instabbiltà, inċertezza u inflazzjoni.”
“Il-kuntrabandu tan-nies qed jirnexxi, il-Patt Ekoloġiku huwa stravaganza għalja, l-ispiża tad-dejn komuni tal-UE se tkun darbtejn akbar minn dik prevista u l-baġit tal-UE jinsab ħażin sew”, huwa żied jgħid.
“Il-Kummissjoni qed issir oligarkija, li tiddeffess fil-politiki nazzjonali, u tipprova tegħleb il-gvernijiet li ma jogħġbhuwiex, filwaqt li tagħmel karikatura mill-istat tad-dritt.”
Marco Zanni (ID, IT) qal li fir-rigward tal-Patt Ekoloġiku, l-UE għandha “opportunità storika biex tkun inqas ideoloġika u aktar pragmatika,” filwaqt li żied jgħid li jeħtieġ li nindirizzaw it-tibdil fil-klima mingħajr ma nagħmlu ħsara lill-“bdiewa, il-kumpaniji jew is-sidien tal-bini”.
Dwar l-investigazzjonijiet imħabbra dwar is-sussidji barranin, is-Sur Zanni staqsa dwar l-utilità tagħhom, u enfasizza li diġà nafu li ċ-Ċina hija involuta f'kompetizzjoni inġusta.
Dwar il-migrazzjoni, huwa qal li sakemm l-UE tonqos milli taqbel li “min m'għandu l-ebda dritt li jkun fl-UE, jeħtieġ jibqa’ barra” mhux se jkun possibbli li “tissolva l-kwistjoni”.
Martin Schirdewan (Ix-Xellug, DE) qal: “Is-suċċess politiku veru jitkejjel mis-sitwazzjonijiet tal-ħajja reali tal-maġġoranza tan-nies, mhux permezz ta’ diskorsi elokwenti.”
Huwa żied jgħid li, minkejja wegħdiet kbar, ir-realtà għal ħafna Ewropej għadha ħażina, b’żieda fl-għoli tal-ħajja u tnaqqis fil-pagi reali.
Huwa enfasizza t-taqtigħat tal-ħaddiema, tal-ommijiet waħedhom, u tal-irtirati, u akkuża lill-Kummissjoni li qed trawwem Ewropa li sservi dejjem aktar lill-korporazzjonijiet qabel iċ-ċittadini filwaqt li “95 miljun ruħ fl-Unjoni Ewropea huma mhedda mill-faqar”.
Tista’ tara d-dibattitu sħiħ hawnhekk .
L-Istat tal-Unjoni Ewropea 2023: Vidjows u Ritratti
Dikjarazzjoni mal-wasla mill-President Metsola qabel id-dibattitu
Dikjarazzjonijiet mal-wasla mill-Kummissarji u l-Presidenti tal-gruppi politiċi qabel l-Istat tal-Unjoni Ewropea 2023
Ritratti, vidjo u materjal awdjo b’xejn
Is-Servizz ta’ Riċerka tal-Parlament Ewropew: Is-sitt prijoritajiet ta’ politika tal-Kummissjoni von der Leyen: Is-sitwazzjoni attwali fil-ħarifa 2023
Sħubijiet strateġiċi ma' pajjiżi terzi dwar materji primi kritiċi Tnaqqis tal-burokrazija, tisħiħ tal-innovazzjoni u l-iżvilupp ta' materjali alternattivi Ċirkolarità mtejba u għanijiet ambizzjużi ta' riċiklaġġ Materja prima kritika hija meħtieġa f'applikazzjonijiet bħal batteriji għall-vetturi elettriċi © AFP/ĊESAR MANSO
Il-Ħamis, il-MPE adottaw il-pożizzjoni tagħhom dwar it-tisħiħ tal-provvista ta' materja prima strateġika, li huwa kruċjali għal tranżizzjoni tal-UE lejn futur sostenibbli, diġitali u sovran.
L-Att dwar il-Materja Prima Kritika huwa maħsub biex jagħmel lill-UE aktar kompetittiva u awtonoma.
Dan għandu jnaqqas il-burokrazija, jippromwovi l-innovazzjoni tul il-katina tal-valur kollha, jappoġġa lill-SMEs u jagħti spinta lir-riċerka u l-iżvilupp ta' materjali alternattivi u metodi ta' estrazzjoni u produzzjoni b'inqas dannu fuq l-ambjent.
Fil-pożizzjoni ta' negozjar tagħhom qabel it-taħditiet mal-Kunsill, il-MPE enfasizzaw l-importanza li jiġu żgurati sħubijiet strateġiċi bejn l-UE u pajjiżi terzi dwar il-materja prima kritika, sabiex tiġi diversifikata l-provvista tal-UE, fuq l-istess livell, b'benefiċċji għan-naħat kollha.
Huma saħqu biex jitwetta t-triq għal sħubijiet fit-tul mat-trasferiment tal-għarfien u t-teknoloġija, it-taħriġ u t-titjib tal-ħiliet għal impjiegi ġodda b'kundizzjonijiet tax-xogħol u tal-introjtu aħjar, kif ukoll l-estrazzjoni u l-ipproċessar fuq l-aħjar standards ekoloġiċi fil-pajjiżi sħab.
Il-MPE jridu wkoll li jkun hemm enfasi akbar fuq ir-riċerka u l-innovazzjoni fir-rigward ta' materjali ta' sostituzzjoni u proċessi ta' produzzjoni li jistgħu jissostitwixxu l-materja prima f'teknoloġiji strateġiċi.
Huma jridu jistabbilixxu miri ta' ċirkolarità biex titkabbar l-estrazzjoni tal- materja prima strateġika mill-prodotti tal-iskart.
Il-MPE jinsistu wkoll fuq il-ħtieġa li titnaqqas il-burokrazija għall-kumpaniji, b'mod partikolari l-intrapriżi żgħar u ta' daqs medju (SMEs).
l-abbozz ta' leġiżlazzjoni ġie adottat bi 366 vot favur, 186 vot kontra u 18-il astensjoni.
Il-Parlament issa ser jidħol f'negozjati mal-presidenza Spanjola tal-Kunsill sabiex jintlaħaq qbil fl-ewwel qari.
Karozzi elettriċi, pannelli solari u smartphones — kollha fihom materja prima kritika.
Għalissa, l-UE hija f'pożizzjoni ta' dipendenza fir-rigward ta' ċerta materja prima.
Il-materja prima kritika hija kruċjali għat-tranżizzjonijiet ekoloġiċi u diġitali tal-UE, u l-iżgurar tal-provvista tagħha huwa kruċjali għar-reżiljenza ekonomika, it-tmexxija teknoloġika u l-awtonomija strateġika tal-Unjoni Ewropea.
Sa mill-gwerra Russa kontra l-Ukrajna u politika kummerċjali u industrijali Ċiniża dejjem aktar aggressiva, il-kobalt, il-litju u materja prima oħra wkoll saru fattur ġeopolitiku.
Bil-bidla globali lejn l-enerġiji rinnovabbli u d-diġitalizzazzjoni tal-ekonomiji u s-soċjetajiet, id-domanda għal din il-materja prima strateġika hija mistennija li tiżdied malajr fid-deċennji li ġejjin.
Il-filmat tad-dibattitu (14.9.2023)
Il-Membri tal-PE adottaw regoli ġodda biex jipproteġu lill-konsumaturi mid-dejn tal-karti ta' kreditu u l-overdrafts.
Il-Parlament approva regoli -kreditu għall-konsumatur f'Settembru 2023, wara l-ftehim milħuq mal-Kunsill f'Diċembru 2022.
Il-krediti tal-konsumatur huma self għax-xiri ta' oġġetti u servizzi tal-konsumatur.
Dawn spiss jintużaw biex jitħallsu l-karozzi, l-oġġetti tad-dar u l-apparat domestiku u l-ivvjaġġar.
Regoli eżistenti tal-UE
Ir-regoli eżistenti tal-UE — id-Direttiva dwar il-Kreditu għall-Konsumatur — għandhom l-għan li jipproteġu lill-Ewropej filwaqt li jrawmu s-suq tas-self lill-konsumatur tal-UE.
Ir-regoli jkopru l-krediti tal-konsumatur li jvarjaw minn €200 sa €75,000 u jirrikjedu li l-kredituri jipprovdu informazzjoni li tippermetti lil min jissellef iqabbel l-offerti u jieħu deċiżjonijiet infurmati.
Il-konsumaturi għandhom 14-il jum biex jirtiraw minn ftehim ta' kreditu u jistgħu jħallsu lura s-self kmieni, u b'hekk inaqqsu l-ispiża.
Ir-regoli ġew adottati fl-2008 u kien hemm bżonn li jiġu aġġornati biex jissodisfaw is-sitwazzjoni attwali.
Għaliex hemm bżonn ta' bidliet
Is-sitwazzjoni ekonomika diffiċli tfisser li aktar nies qed ifittxu s-self, u d-diġitalizzazzjoni ġabet atturi u prodotti ġodda fis-swieq, inklużi dawk mhux bankarji, bħall-apps ta' self ta' finanzjament kollettiv.
Dan ifisser, pereżempju, li huwa aktar faċli u aktar mifrux li wieħed jieħu self żgħir online — iżda dan jista' jirriżulta li jkun għali jew mhux xieraq.
Dan ifisser ukoll li jeħtieġ li jiġu indirizzati modi ġodda ta' żvelar ta' informazzjoni b'mod diġitali u ta' valutazzjoni tal-affidabbiltà kreditizja tal-konsumaturi li jużaw sistemi tal-IA u data mhux tradizzjonali.
Ir-regoli attwali ma jipproteġux biżżejjed lill-konsumaturi li huma vulnerabbli għal dejn eċċessiv.
Barra minn hekk, ir-regoli mhumiex armonizzati bejn il-pajjiżi tal-UE.
Regoli ġodda dwar il-kreditu għall-konsumatur
Skont ir-regoli l-ġodda, il-kredituri jridu jiżguraw informazzjoni standard lill-konsumaturi b'mod aktar trasparenti u jippermettulhom jaraw faċilment l-informazzjoni essenzjali kollha fuq kwalunkwe apparat, inkluż mowbajl.
Il-Membri tal-PE enfasizzaw li r-reklamar tal-kreditu m'għandux iħeġġeġ lill-konsumaturi b'dejn eċċessiv ifittxu kreditu u għandu jkun fih messaġġ prominenti li s-self jiswa l-flus.
Biex jgħinu fid-determinazzjoni ta' jekk kreditu jissodisfax il-ħtiġijiet u l-mezzi ta' persuna qabel ma jingħata, il-Membri tal-PE jridu li tkun meħtieġa informazzjoni bħall-obbligi attwali jew l-ispejjeż tal-għoli tal-ħajja, iżda l-midja soċjali u d-data dwar is-saħħa ma għandhomx jitqiesu.
Ir-regoli l-ġodda jeħtieġu:
Valutazzjoni xierqa tal-affidabbiltà kreditizja tal-konsumatur
Limitu massimu fuq l-imposti
Għażla ta' rtirar mingħajr kundizzjonijiet ta' 14-il jum
Dritt għal ħlas lura kmieni
Ir-riklami għandhom iwissu b'mod ċar li s-self jiswa l-flus
Ir-regoli l-ġodda jkopru ftehim ta' kreditu sa €100,000, b'kull pajjiż jiddeċiedi l-limitu massimu bbażat fuq il-kundizzjonijiet lokali.
Il-membri tal-PE jridu li l-faċilitajiet ta' overdraft u l-overrunning tal-kreditu, li qed isiru dejjem aktar komuni, jiġu rregolati, iżda għandu jkun f'idejn il-pajjiżi li jiddeċiedu jekk japplikawx ir-regoli dwar il-kreditu tal-konsumatur għal xi self, bħal self żgħir sa €200, self mingħajr imgħax u self li għandu jitħallas lura fi żmien tliet xhur u b'imposti żgħar.
Il-Kunsill ser ikollu wkoll japprova r-regoli l-ġodda qabel ma jkunu jistgħu jidħlu fis-seħħ.
EPRS — Ħarsa ġenerali: Direttiva dwar il-Kreditu għall-Konsumatur (April 2023) [EN]
Ara l-progress leġiżlattiv: Reviżjoni tad-Direttiva dwar il-Kreditu għall-Konsumatur [EN]
EPRS: Mad-daqqa t'għajn — Kreditu għall-konsumatur (Settembru 2023) [EN]
Your Europe: Tgħallem aktar dwar kif id-Direttiva dwar il-Kreditu għall-Konsumatur tipproteġik
Kummissjoni Ewropea: Krediti għall-Konsumatur
EPRS: Direttiva dwar il-Kreditu għall-Konsumatur (Ottubru 2021) [EN]
Aqsam din il-paġna ma' ħaddieħor: Facebook Twitter LinkedIn WhatsApp Il-Kummissjoni Ewropea: l-Artikolu 17 tat-Trattat dwar l-Unjoni Ewropea Sostituzzjoni tal-kummissarji: l-Artikolu 246 tat-Trattat dwar il-Funzjonament tal-Unjoni Ewropea Elezzjoni tal-Kummissjoni: Artikolu 125 tar-Regoli ta' Proċedura tal-Parlament Ewropew
Linji gwida għall-approvazzjoni tal-Kummissjoni: Anness VII tar-Regoli ta' Proċedura tal-Parlament
Artikli dwar l-elezzjoni tal-Kummissjoni Ewropea fl-2019
Iliana Ivanova tista' ssir il-Kummissarju Bulgara l-ġdida, inkarigata mill-innovazzjoni, ir-riċerka, il-kultura, l-edukazzjoni u ż-żgħażagħ Il-kumitati tal-industrija u l-kultura tal-Parlament se jorganizzaw seduta ta' smigħ ma' Iliana Ivanova li hija l-kummissarju nnominata tal-Bulgarija.
Ivanova se tkun responsabbli għall-innovazzjoni, ir-riċerka, il-kultura, l-edukazzjoni u ż-żgħażagħ, u tissostitwixxi lil Mariya Gabriel li rriżenjat f'Mejju 2023 biex tieħu post fil-gvern Bulgaru l-ġdid.
Ivanova serviet bħala MPE mill-2009 sal-2012 u ilha membru tal-Qorti Ewropea tal-Awdituri mill-2013.
Is-seduta ta' smigħ fil-Parlament tiġi organizzata b'mod konġunt mill-kumitat għall-industrija, ir-riċerka u l-enerġija u l-kumitat għall-kultura u l-edukazzjoni.
Din saret fil-5 ta' Settembru fid-9:30 ta' filgħodu, b'votazzjoni plenarja skedata matul is-sessjoni tal-11–14 ta' Settembru.
Il-proċedura fil-Parlament
Kull meta membru tal-Kummissjoni Ewropea jkollu bżonn jiġi sostitwit jew ikun hemm assenjazzjoni mill-ġdid sinifikanti tal-portafolli, il-Parlament jistieden lill-kandidati għall-impjiegi l-ġodda għal seduti ta' smigħ sabiex il-Membri tal-PE jkunu jistgħu jevalwawhom.
Il-proċedura hija simili għal dik għall- elezzjoni tal-Kummissjoni fil-bidu ta' kull mandat.
L-ewwel nett, il-kumitat għall-affarijiet legali jeżamina d-dikjarazzjoni tal-interessi finanzjarji ta' kandidat biex jikkonferma n-nuqqas ta' kunflitti ta' interess.
Din hija prekundizzjoni biex issir seduta ta' smigħ mal-kandidat.
Is-seduta ta' smigħ imbagħad tiġi organizzata mill-kumitati li jittrattaw il-portafoll ta' kull kandidat.
Qabel ma jibda, il-kandidat irid iwieġeb xi mistoqsijiet bil-miktub.
Is-smigħ idum tliet sigħat u jixxandar dirett.
Wara s-seduta ta' smigħ, il-kumitat jew il-kumitati responsabbli jħejju ittra ta' evalwazzjoni.
Il-Konferenza tal-Presidenti tal-Kumitati, li tinkludi l-presidenti kollha tal-kumitati parlamentari, imbagħad tivvaluta l-eżitu tas-seduta ta' smigħ u tgħaddi l-konklużjonijiet tagħha lill-mexxejja tal-gruppi politiċi u lill-President tal-Parlament fil-Konferenza tal-Presidenti, li huma responsabbli għall-evalwazzjoni finali u d-deċiżjoni li jingħalqu s-seduti ta' smigħ jew li tintalab azzjoni ulterjuri.
Il-Parlament imbagħad ikun jista' jipproċedi għall-votazzjoni fil-plenarja.
Il-Parlament għandu rwol konsultattiv dwar kandidati individwali għall-kummissarji, filwaqt li jista' japprova jew ikeċċi lill-Kummissjoni Ewropea kollha kemm hi.
Ftehim bejn il-Parlament u l-Kummissjoni jirrikjedi li l-President tal-Kummissjoni jikkunsidra l-opinjoni tal-Parlament dwar kandidati individwali u bidliet fil-kompożizzjoni tal-Kummissjoni.
Bħal dejjem, meta l-Parlament jivvota fuq kandidati individwali, il-votazzjoni ssir b'vot sigriet u teħtieġ maġġoranza sempliċi.
Illum il-Kunsill adotta l-pożizzjoni tiegħu dwar abbozz ta' regolament bl-għan li jiżgura livell għoli komuni ta' ċibersigurtà fl-istituzzjonijiet, il-korpi u l-organi kollha tal-UE.
Il-miżuri ġew proposti mill-Kummissjoni f'Marzu 2022 fil-kuntest ta' żieda sinifikanti fl-għadd ta' attakki ċibernetiċi sofistikati li affettwaw l-amministrazzjoni pubblika tal-UE f'dawn l-aħħar snin.
Huma kellhom l-għan li jtejbu r-reżiljenza u l-kapaċitajiet ta' rispons għall-inċidenti tal-entitajiet kollha tal-UE u li jindirizzaw id-disparitajiet fl-approċċ tagħhom billi joħolqu qafas komuni.
Fil-pożizzjoni tiegħu, il-Kunsill jagħti l-appoġġ ġenerali tiegħu għall-elementi ewlenin tar-regolament propost, bħal: it-tisħiħ tal-mandat u l-finanzjament tal-Iskwadra ta' Rispons f'Emerġenza relatata mal-Kompjuters għall-istituzzjonijiet, il-korpi u l-aġenziji Ewropej (CERT-EU) it-twaqqif ta' Bord Interistituzzjonali taċ-Ċibersigurtà biex imexxi u jissorvelja l-implimentazzjoni tar-regolament il-ġdid it-tisħiħ tal-qsim tal-informazzjoni relatata mal-inċidenti mas-CERT-UE il-promozzjoni tal-koordinazzjoni u l-kooperazzjoni b'rispons għal inċidenti sinifikanti Fl-istess ħin, il-Kunsill kompla jallinja xi elementi tal-abbozz ta' regolament mad-direttiva futura dwar miżuri għal livell għoli komuni ta' ċibersigurtà madwar l-UE kollha (id-Direttiva "NIS 2"), filwaqt li neħħa r-referenzi għaċ-Ċiberunità Konġunta, li l-mandat u l-kompożizzjoni tagħha għadhom ma ġewx definiti.
Huwa saħħaħ ukoll il-mekkaniżmi biex tiġi żgurata l-konformità tal-entitajiet tal-UE mar-regolament il-ġdid, filwaqt li tiġi rrispettata l-awtonomija istituzzjonali tagħhom, u żgura aktar reċiproċità fl-iskambju ta' informazzjoni bejn l-amministrazzjoni pubblika tal-UE u l-istati membri.
Il-passi li jmiss Issa li l-Kunsill stabbilixxa l-pożizzjoni tiegħu dwar ir-regolament propost, huwa lest li jibda trilogi mal-Parlament Ewropew, ladarba l-Parlament ikun ivvota dwar il-mandat ta' negozjar tiegħu.
Kuntest Fil-konklużjonijiet tiegħu tal-20 ta' Ġunju 2019, il-Kunsill Ewropew stieden lill-istituzzjonijiet tal-UE, flimkien mal-istati membri, biex jaħdmu fuq miżuri biex tissaħħaħ ir-reżiljenza u tittejjeb il-kultura tas-sigurtà tal-UE kontra t-theddid ibridu u dak ċibernetiku minn barra l-UE, u biex in-networks tal-informazzjoni u l-komunikazzjoni tal-UE u l-proċessi tat-teħid tad-deċiżjonijiet tagħha jiġu protetti aħjar mill-attivitajiet malizzjużi ta' kull tip.
Il-proposta għal regolament li jagħti qafas komuni taċ-ċibersigurtà għall-istituzzjonijiet, il-korpi u l-organi tal-UE hija waħda mill-miżuri previsti fl-Istrateġija dwar iċ-Ċibersigurtà għad-Deċennju Diġitali tal-UE, ippreżentata mill-Kummissjoni u mir-Rappreżentant Għoli tal-Unjoni għall-Affarijiet Barranin u l-Politika ta' Sigurtà f'Diċembru 2020 biex tissaħħaħ ir-reżiljenza kollettiva tal-UE kontra t-theddid ċibernetiku.
Fil-konklużjonijiet tiegħu tat-22 ta' Marzu 2021 dwar dik l-istrateġija, il-Kunsill enfasizza li ċ-ċibersigurtà hija essenzjali għall-funzjonament tal-amministrazzjoni pubblika u l-istituzzjonijiet pubbliċi, kemm fil-livell nazzjonali kif ukoll f'dak tal-UE kif ukoll għas-soċjetà tagħna u l-ekonomija kollha kemm hi.
Livell għoli komuni ta' ċibersigurtà fl-istituzzjonijiet, il-korpiu l-organi tal-UE - l-approċċ ġenerali u d-dikjarazzjoni tal-Kunsill (disponibbli bl-Ingliż biss)
Ċibersigurtà: Il-Kunsill jadotta konklużjonijiet dwar l-istrateġija ta' ċibersigurtà tal-UE (stqarrija għall-istampa, 22 ta' Marzu 2021)
Ċibersigurtà (informazzjoni ġenerali)
Illum il-Kunsill iddeċieda li jawtorizza l-ftuħ ta' negozjati mal-Albanija, il-Bożnija-Ħerzegovina, il-Montenegro u s-Serbja biex jitwessgħu l-ftehimiet dwar il-kooperazzjoni tal-Frontex.
L-isfidi tal-migrazzjoni fir-rotta tal-Balkani tal-Punent ma jibdewx fil-fruntieri tal-UE.
Il-kooperazzjoni mas-sħab tagħna, inkluż permezz tal-iskjerament tal-persunal tal-Frontex, hija essenzjali biex jiġu identifikati u mblukkati minn kmieni l-movimenti ta' migrazzjoni irregolari.
Din ser ittejjeb il-protezzjoni tal-fruntieri esterni tagħna tal-UE u tikkontribwixxi għall-isforzi minn pajjiżi fil-Balkani tal-Punent biex iwaqqfu lill-faċilitaturi ta' dħul klandestin milli jużaw it-territorji tagħhom bħala stadji ta' tranżitu.
Vít Rakušan, Ministru għall-Intern tar-Repubblika Ċeka
L-UE kienet diġà kkonkludiet ftehimiet mal-Albanija, il-Montenegro u s-Serbja taħt il-mandat preċedenti tal-Frontex, iżda dawn ippermettew biss lill-aġenzija twettaq operazzjonijiet konġunti u tibgħat timijiet fir-reġjuni ta' dawk il-pajjiżi li jmissu mal-UE.
Ftehim mal-Bożnija-Ħerzegovina kien ġie nnegozjat ukoll taħt termini simili iżda kien għadu ma ġiex iffirmat.
Il-ftehimiet innegozjati taħt il-mandat il-ġdid tal-Frontex ser jippermettu lill-aġenzija tassisti lil dawn il-pajjiżi fl-isforzi tagħhom biex jimmaniġġjaw il-flussi migratorji, jiġġieldu l-immigrazzjoni illegali u jindirizzaw il-kriminalità transfruntiera fit-territorju kollu tagħhom.
Il-ftehimiet ġodda ser jippermettu wkoll lill-persunal tal-Frontex jeżerċita setgħat eżekuttivi, bħall-kontrolli fil-fruntieri u r-reġistrazzjoni ta' persuni.
Il-passi li jmiss Abbażi ta' dawn il-mandati, il-Kummissjoni issa ser tkun tista' tibda negozjati mal-erba' pajjiżi.
Informazzjoni ġenerali L-ewwel ftehim dwar il-kooperazzjoni fil-ġestjoni tal-fruntieri ġie konkluż mal-Albanija fl-2019.
Wara dan, fit-22 ta' Mejju 2019, il-Frontex nediet fl-Albanija l-ewwel operazzjoni konġunta li qatt saret fit-territorju ta' pajjiż ġar li mhuwiex fl-UE.
Ftehimiet dwar l-istatus mal-Montenegro u s-Serbja ġew konklużi f'Mejju 2020.
Kien qed jiġi nnegozjat ftehim simili mal-Bożnija-Ħerzegovina.
Fis-17 ta' Marzu 2022, l-UE u l-Moldova ffirmaw ftehim dwar l-istatus rigward il-kooperazzjoni fil-ġestjoni tal-fruntieri, l-ewwel wieħed li ġie ffirmat taħt il-mandat il-ġdid tal-Frontex.
Fis-26 ta' Ottubru 2022 ġie ffirmat ftehim mal-Maċedonja ta' Fuq.
The Week Ahead 21 – 27 November 2022 Aġġornata(a): 4 sigħat ilu Maħluq(a): 18-11-2022 - 11:27 Plenary session, Strasbourg Boosting gender balance on company boards.
Għaliex għandna bżonn leġiżlazzjoni tal-UE dwar il-ħamrija issa?
Aktar minn 60 % tal-ħamrija Ewropea mhijiex b' saħħitha u l-evidenza xjentifika turi li dan qed isir saħansitra agħar.
L-użu mhux sostenibbli tar-riżorsi naturali tal-UE, b'mod partikolari d-degradazzjoni u t-tniġġis tal-ħamrija, huwa wieħed mill-muturi ewlenin tal-kriżijiet klimatiċi u tal-bijodiversità.
B'mod partikolari, id-degradazzjoni tal-ħamrija diġà swiet biljuni ta' euro — stima ta' aktar minn EUR 50 biljun fis-sena minħabba t-telf ta' servizzi essenzjali li jipprovdu.
Din id-degradazzjoni hija prinċipalment xprunata minn ġestjoni mhux sostenibbli tal-art, l-issiġillar, il-kontaminazzjoni u l-isfruttament żejjed flimkien mal-impatt mit-tibdil fil-klima u minn avvenimenti estremi tat-temp.
Il-ħamrija degradata tnaqqas il-forniment ta' servizzi tal-ekosistema bħall-ikel, l-għalf, il-fibra, l-injam, iċ-ċikliżmu tan-nutrijenti, is-sekwestru tal-karbonju, il-kontroll tal-organiżmi ta' ħsara jew ir-regolamentazzjoni tal-ilma.
Barra minn hekk, il-ħamrija degradata tintensifika l-pressjoni fuq il-ħamrija b'saħħitha li jifdal.
Dan kollu jiġi bi spiża għall-bdiewa, u jaffettwa l-kapaċità li jiġi prodott ikel tajjeb għas-saħħa u nutrittiv.
It-treġġigħ lura tax-xejra huwa urġenti sabiex jiġu evitati u jkun hemm rispons aħjar għad-diżastri naturali u n-nixfiet, biex jinkisbu l-għanijiet maqbula tal-UE dwar il-klima u l-bijodiversità, biex jiġu żgurati s-sigurtà u s-sikurezza tal-ikel, u biex tiġi protetta s-saħħa taċ-ċittadini.
Il-ħamrija bħalissa ma tirċevix l-istess livell ta' protezzjoni legali fl-UE bħall-arja u l-ilma.
Il-Parlament Ewropew, istituzzjonijiet oħra tal-UE, partijiet ikkonċernati u ċittadini għalhekk talbu lill-Kummissjoni tiżviluppa qafas legali tal-UE għall-protezzjoni u l-użu sostenibbli tal-ħamrija.
B'reazzjoni għal dan, l-Istrateġija tal-UE dwar il-Ħamrija għall-2030 ħabbret li l-Kummissjoni se tressaq proposta leġiżlattiva fl-2023 biex tikseb il-viżjoni li sat-2 050 l-ekosistemi kollha tal-ħamrija għandhom ikunu f'kundizzjoni b'saħħitha.
Din il-proposta kif se ttejjeb is-saħħa tal-ħamrija?
L-objettiv aħħari tal-liġi proposta huwa li jkun hemm il-ħamrija kollha f'kundizzjoni b'saħħitha sal-2050, f'konformità mal-ambizzjoni ta' Tniġġis Żero tal-UE.
Biex jinkiseb dan, il-liġi tipprovdi definizzjoni armonizzata tas-saħħa tal-ħamrija, tistabbilixxi qafas ta' monitoraġġ komprensiv u koerenti u tistabbilixxi regoli dwaril-ġestjoni sostenibbli tal-ħamrija u r-rimedju ta' siti kkontaminati.
Bl-appoġġ tal-Kummissjoni, l-Istati Membri l-ewwel se jimmonitorjaw u mbagħad jivvalutaw is-saħħa tal-ħamrija kollha fit-territorju tagħhom, sabiex ikunu jistgħu jittieħdu miżuri xierqa mill-awtoritajiet kif ukoll mis-sidien tal-art.
Id-data miġbura se tikkontribwixxi għall-użu ta' soluzzjonijiet teknoloġiċi u organizzattivi għall-ġestjoni tal-ħamrija, b'mod partikolari fil-prattiki tal-biedja, inklużi d-diversifikazzjoni tal-għelejjel, il-biedja ta' preċiżjoni, l-iżvilupp tal-pjanti, l-għodod diġitalizzati għall-ġestjoni tal-ħamrija u oħrajn.
Dan se jippermetti lill-bdiewa u lil sidien oħra tal-art jimplimentaw l-aktar metodi ta' trattament xierqa u se jgħinhom iżommu u jżidu l-fertilità u r-rendimenti tal-ħamrija, filwaqt li jimminimizzaw il-konsum tal-ilma u tan-nutrijenti.
Barra minn hekk, id-data dwar il-ħamrija tippermetti analiżi mtejba tax-xejriet dwar in-nixfiet, iż-żamma tal-ilma u l-erożjoni, filwaqt li ttejjeb il-prevenzjoni u l-ġestjoni tad-diżastri.
Data ta' kwalità għolja dwar il-ħamrija se żżid l-adozzjoni, l-iżvilupp fuq skala kbira u s-suċċess ta' mudelli kummerċjali sostenibbli ġodda bħas-sekwestru tal-karbonju f'art agrikola u fl-aħħar mill-aħħar se tgħin biex jitjieb l-istat tal-foresti.
Il-ġestjoni sostenibbli tal-ħamrija se ssir in-norma fl-UE.
L-Istati Membri se jkollhom jiddefinixxu prattiki pożittivi u negattivi tal-ġestjoni tal-ħamrija.
Għandhom jiġu definiti u implimentati wkoll miżuri ta' riġenerazzjoni, biex il-ħamrija degradata tinġieb lura f'kundizzjoni b'saħħitha, abbażi tal-valutazzjonijiet tas-saħħa tal-ħamrija tal-Istati Membri.
Valutazzjoni bħal din se sservi wkoll għall-iżvilupp u l-implimentazzjoni ta' politiki oħra tal-UE u pjanijiet u programmi relatati, bħal-LULUCF, il-PAK u l-ġestjoni tal-ilma.
Huwa stmat li hemm madwar 2.8 miljun sit potenzjalment ikkontaminat fl-UE.
Biex jiġi indirizzat dan il-wirt minn attivitajiet li jniġġsu fil-passat, il-proposta titlob lill-Istati Membri jidentifikaw is-siti kollha potenzjalment kontaminati u jimmappjawhom b'mod trasparenti f'reġistru pubbliku, jinvestigaw dawn is-siti u jindirizzaw riskji inaċċettabbli għas-saħħa tal-bniedem u l-ambjent, u b'hekk jikkontribwixxu għal ambjent ħieles mis-sustanzi tossiċi sal-2050.
Ir-rimedju għandu jsir f'konformità mal-prinċipju ta' “min iniġġes iħallas”, sabiex l-ispejjeż jitħallsu minn dawk responsabbli għall-kontaminazzjoni.
Min se jibbenefika minn ħamrija aktar b'saħħitha u kif?
L-iżgurar tal-użu sostenibbli tal-ħamrija u r-riġenerazzjoni tagħha se jgħin biex tissaħħaħ ir-reżiljenza tal-ikel u tal-biedja Ewropea.
It-titjib tas-saħħa tal-ħamrija huwa essenzjali wkoll għall-prevenzjoni u l-ġestjoni tad-diżastri.
Dan huwa dejjem aktar importanti peress li avvenimenti estremi tat-temp ikkawżati mill-klima, bħal nixfiet, għargħar, nirien fil-foresti qed isiru realtà aktar frekwenti fl-Ewropa.
Id-dekontaminazzjoni u d-dekontaminazzjoni tal-ħamrija se jtejbu ħafna wkoll is-saħħa taċ-ċittadini, speċjalment ta' gruppi vulnerabbli, li huma ppruvati li huma affettwati b'mod sproporzjonat mit-tniġġis.
Il-proposta se tnaqqas il-kostijiet mid-degradazzjoni tal-ħamrija u mill-forniment imnaqqas tas-servizzi tal-ekosistema kkawżat minnha.
Din l-ispiża, stmata b'mod konservattiv għal madwar EUR 50 biljun fis-sena, bħalissa qed tiġġarrab mis-soċjetà inġenerali, u speċjalment mill-bdiewa u sidien oħra tal-art.
Il-bdiewa se jibbenefikaw minħabba li l-għajxien u l-futur tagħhom jiddependu fuq is-saħħa fit-tul tal-ħamrija li fuqha qed jikbru l-għelejjel u l-bhejjem qed jirgħu.
95 % tal-ikel tagħna jiġi prodott direttament jew indirettament fuq il-ħamrija.
L-erożjoni tal-ħamrija tista' tikkawża telf annwali fil-produttività agrikola ta' EUR 1.25 biljun fis-sena fl-UE.
Iż-żieda fl-użu ta' prattiki ta' ġestjoni sostenibbli se żżomm jew ittejjeb il-fertilità, il-produttività u r-rendimenti tal-ħamrija, u tista' tnaqqas il-kostijiet permezz ta' disponibbiltà akbar ta' servizzi tal-ekosistema u l-ħtieġa għal inqas inputs.
Xi eżempji ta' benefiċċji speċifiċi jinkludu:
Barra minn hekk, il-Liġi dwar il-Monitoraġġ tal-Ħamrija se tiġġenera opportunitajiet ġodda ta' negozju, innovazzjoni u impjiegi f'setturi bħas-servizzi ta' konsulenza, it-taħriġ, iċ-ċertifikazzjoni, il-konsulenza ambjentali u l-ittestjar tal-ħamrija.
Dan se jappoġġa lill-industriji hekk kif jiżviluppaw ktajjen tal-valur li ma jagħmlux ħsara lill-ħamrija u li ma jagħmlux ħsara lill-klima.
L-investigazzjoni u t-tindif ta' siti abbandunati se jippermettu l-bini ta' infrastruttura ġdida mingħajr ma tiġi kkunsmata art ġdida, bl-applikazzjoni ta' approċċ ċirkolari għal din ir-riżorsa limitata.
Il-liġi se ttejjeb ukoll l-għarfien tagħna dwar il-ħamrija peress li s-saħħa tal-ħamrija se tiġi mmonitorjata kullimkien fl-Ewropa, u b'hekk tiġġenera data ġdida aġġornata u solida.
Il-liġi kif se taffettwa lill-bdiewa?
Il-proposta tinkludi elementi biex jiżdiedu l-għarfien u d-disponibbiltà tad-data dwar is-saħħa tal-ħamrija, inkluża l-ħamrija agrikola, u biex jinżammu jew jittejbu l-funzjonijiet tal-ħamrija, inkluża l-produzzjoni tal-ikel, l-għalf u l-bijomassa.
Il-proposta ma timponi l-ebda obbligu dirett fuq is-sidien tal-art u l-maniġers tal-art, inklużi l-bdiewa.
L-Istati Membri għandhom jiddefinixxu miżuri ta' ġestjoni u riġenerazzjoni sostenibbli tal-ħamrija bl-għan li tinkiseb ħamrija b'saħħitha fl-UE sal-2050.
Il-proposta tistabbilixxi biss ċerti prinċipji li għandhom jiġu rispettati meta jiġu definiti dawk il-miżuri fil-livell tal-Istati Membri iżda ma tiddefinixxix prattiki speċifiċi ta' ġestjoni li għandhom jiġu applikati jew ipprojbiti.
Dawn għandhom jiġu adattati fil-livell nazzjonali mill-Istat Membru, filwaqt li jitqiesu l-kundizzjonijiet lokali, klimatiċi u soċjoekonomiċi speċifiċi, kif ukoll l-użi tal-art u t-tipi ta' ħamrija, u l-għarfien eżistenti dwar x'jaħdem l-aħjar għat-territorju tagħhom u għall-bdiewa tagħhom.
Il-proposta tinkludi wkoll obbligu li dawn il-miżuri jiġu stabbiliti f' sinerġija ma' pjanijiet, programmi u miri eżistenti meħtieġa skont leġiżlazzjoni oħra tal-UE.
L-Istati Membri jistgħu għalhekk jiddeċiedu li jinkludu l-prattiki identifikati taħt il-mekkaniżmi ta' appoġġ nazzjonali u Ewropej, bħall-miżuri volontarji skont il-Politika Agrikola Komuni.
Il-bdiewa jistgħu jiddeċiedu jekk jinkitbux jew le f'dawk il-programmi ta' appoġġ.
Il-bdiewa se jiġu pprovduti b'data u għarfien dwar l-istat tal-ħamrija tagħhom, sabiex ikunu jistgħu jieħdu azzjoni infurmata biex itejbu s-saħħa tal-ħamrija tagħhom.
Il-proposta tinkludi diversi elementi li permezz tagħhom l-Istati Membri jistgħu jgħinu lill-bdiewa jidentifikaw l-aktar prattiki xierqa għaċ-ċirkostanzi speċifiċi tagħhom.
Dawn jinkludu l-identifikazzjoni ta' prattiki ta' ġestjoni sostenibbli, l-aċċess għal strumenti finanzjarji biex jappoġġaw l-implimentazzjoni ta' ġestjoni sostenibbli tal-ħamrija, u aċċess faċli għal pariri, attivitajiet ta' taħriġ u bini ta' kapaċità.
L-għażla volontarja għall-bdiewa li jkollhom is-saħħa tal-ħamrija tagħhom iċċertifikata — permezz ta' skema ta' ċertifikazzjoni li se tiġi żviluppata f'sinerġiji maċ-ċertifikazzjoni tat-tneħħija tal-karbonju — se ġġib ukoll benefiċċji u opportunitajiet ġodda, peress li jistgħu jiġu ppremjati mis-suq għal ġestjoni tajba tal-ħamrija, u jirċievu appoġġ jew inċentivi finanzjarji.
Kif se tgħin ħamrija aktar b'saħħitha kontra t-tibdil fil-klima u d-diżastri relatati mat-temp?
Il-ħamrija taħżen aktar karbonju mill-atmosfera u l-bijomassa kollha flimkien.
Il-kapaċità naturali ta' ħamrija reżiljenti, artijiet mistagħdra u foresti biex jaħżnu l-ilma hija ogħla minn dak li jista' jinkiseb permezz ta' riżervi artifiċjali ġodda li jiswew ħafna flus.
Iż-żamma mtejba tal-ilma tista' ttaffi l-għargħar kif ukoll in-nixfiet u tagħmel l-ambjent aktar reżiljenti għall-uqigħ tal-art u l-erożjoni tal-ħamrija.
B'mod ġenerali, soluzzjonijiet ibbażati fuq in-natura għall-prevenzjoni tal-għargħar, pereżempju, għandhom proporzjonijiet għoljin bejn il-benefiċċji u l-ispejjeż.
Applikazzjoni usa' tal-ġestjoni sostenibbli tal-ħamrija fl-UE se żżid is-sekwestru tal-karbonju u ż-żamma tal-ilma.
Dan se jgħin biex jittaffa u jiġi adattat għall-impatt tat-tibdil fil-klima u jgħin biex jintlaħaq l-għan ta' Ewropa newtrali għall-klima u reżiljenti sal-2050.
Ħamrija b'saħħitha żżomm sa 25 % tal-massa tagħha fl-ilma, u b'hekk tikkontribwixxi għall-prevenzjoni tar-riskju ta' diżastri u taġixxi bħala ġibjuni fit-tul biex jimtlew il-korpi tal-ilma ta' taħt l-art.
Ħamrija b'saħħitha b'rata għolja ta' infiltrazzjoni tal-ilma tappoġġja wkoll l-istabbiliment ta' kopertura ta' veġetazzjoni reżistenti u li tipprevjeni n-nirien fis-selvaġġ.
Il-monitoraġġ tas-saħħa tal-ħamrija (eż. il-kontenut tal-karbonju organiku fil-ħamrija u l-kapaċità taż-żamma tal-ilma) se jtejjeb l-implimentazzjoni tal-politika u l-miżuri ta' mitigazzjoni tal-klima kif ukoll il-fehim tagħna ta' kif nadattaw għat-tibdil fil-klima u nipprevjenu d-diżastri.
Iċ-ċertifikazzjoni ta' ħamrija b'saħħitha hija mistennija li żżid il-valur taċ-ċertifikat tat-tneħħija tal-karbonju u tipprovdi rikonoxximent għall-ġestjoni sostenibbli tal-ħamrija u prodotti tal-ikel relatati.
Se ġġib magħha spejjeż, restrizzjonijiet jew burokrazija addizzjonali?
Il-piż amministrattiv tal-proposta se jkun limitat minħabba li l-Istati Membri mhumiex meħtieġa jħejju pjanijiet jew programmi tal-ħamrija, iżda jużaw il-valutazzjoni dwar is-saħħa tal-ħamrija biex jinfurmaw l-iżvilupp ta' pjanijiet u programmi skont il-politiki eżistenti dwar il-klima, l-agrikoltura, il-ġestjoni tar-riskju ta' diżastri, l-ilma, l-arja u n-natura, fost l-oħrajn, u biex jilħqu l-miri tagħhom.
Il-liġi proposta toħloq sinerġiji sħaħ mal-politiki attwali, sabiex id-data ġdida ġġenerata u l-valutazzjoni tas-saħħa tal-ħamrija jkunu jistgħu jinfurmaw u jipprovdu servizz biex jintlaħqu l-objettivi miftiehma tal-UE.
Il-proposta tagħti lill-awtoritajiet u lill-maniġers tal-ħamrija l-flessibbiltà li jagħżlu l-aktar miżuri xierqa u kif japplikawhom.
Madankollu, huwa importanti li l-awtoritajiet jikkonsultaw u jaħdmu mill-qrib mal-partijiet ikkonċernati u ċ-ċittadini rilevanti, b'mod partikolari l-bdiewa u maniġers oħra tal-ħamrija.
Il-piż għall-monitoraġġ tal-istat tal-ħamrija se jinqasam bejn il-Kummissjoni u l-Istati Membri.
Il-Kummissjoni se tappoġġa lill-Istati Membri billi ssaħħaħ il-programm attwali tagħha ta' kampjunar tal-ħamrija tal-UE LUCAS Soils, u billi tiżviluppa prodotti ġodda ta' telerilevament permezz ta' Copernicus.
Ir-rappurtar lill-Kummissjoni se jkun meħtieġ biss kull ħames snin u pjattaforma komuni tad-data se tippermetti aċċess f'waqtu għad-data u biex jiġi evitat rapportar bla bżonn.
X'inhu r-rwol tal-UE u x'inhu r-rwol tal-awtoritajiet nazzjonali u lokali?
Huwa meħtieġ qafas Ewropew minħabba li l-impatti tal-ħamrija danneġġata fuq l-ambjent, l-ekonomija u s-soċjetà huma transkonfinali u huma ta' skala kbira — u minħabba li l-livell Ewropew jinsab f'pożizzjoni tajba biex jipprovdi appoġġ kosteffettiv lill-awtoritajiet nazzjonali.
Iżda dan il-qafas propost se jħalli ħafna teħid ta' deċiżjonijiet fil-livell nazzjonali u lokali.
Fir-rigward tal-monitoraġġ tal-ħamrija, l-Istati Membri se jkollhom jistabbilixxu l-arranġamenti kollha ta' monitoraġġ u jwettqu kejl tal-ħamrija.
Dan il-monitoraġġ se jsir fi ħdan id-distretti tal-ħamrija, li għandhom jiġu stabbiliti wkoll mill-Istati Membri.
Il-Kummissjoni se tappoġġa l-isforzi tal-Istati Membri fil-monitoraġġ tas-saħħa tal-ħamrija: pereżempju, billi twettaq stħarriġ dwar il-ħamrija kif għamlet għal diversi snin (LUCAS), kif ukoll billi tesplora u tiżviluppa prodotti ta' telerilevament tal-ħamrija u tistabbilixxi portal tad-data diġitali dwar is-saħħa tal-ħamrija li jibni fuq l-osservatorju eżistenti tal-UE dwar il-ħamrija.
Fir-rigward tal-ġestjoni sostenibbli tal-ħamrija, il-Kummissjoni se tagħti kwalunkwe gwida meħtieġa lill-Istati Membri biex jiddefinixxu u jistabbilixxu prattiki ta' ġestjoni sostenibbli tal-ħamrija.
Iżda l-proposta tħalli flessibbiltà lill-awtoritajiet nazzjonali u lokali biex jidentifikaw l-aħjar miżuri skont it-tip u l-kundizzjoni ta' diversi tipi ta' ħamrija, f'konsultazzjoni mal-maniġers tal-art u partijiet ikkonċernati rilevanti oħra.
L-UE se tgħin ukoll fl-iżvilupp ta' dawn il-prattiki billi tappoġġa r-riċerka, speċjalment permezz tal-missjoni Orizzont Ewropa “Patt dwar il-Ħamrija għall-Ewropa”.
X'appoġġ huwa disponibbli fil-livell tal-UE?
“Patt dwar il-Ħamrija għall-Ewropa”, waħda mill-ħames missjonijiet tal-UE ta' Orizzont Ewropa, huwa programm ambizzjuż li jippromwovi l-ġestjoni sostenibbli tal-ħamrija, il-monitoraġġ tal-ħamrija u l-litteriżmu fil-ħamrija fiż-żoni rurali u urbani.
Għalhekk huwa strument ewlieni biex tiġi implimentata l-Liġi dwar is-Saħħa tal-Ħamrija.
Il-missjoni għall-Ħamrija:
Bosta strumenti oħra tal-UE joffru opportunitajiet ta' finanzjament: il-politika Agrikola Komuni, il-fondi tal-Politika ta' Koeżjoni, il-programm LIFE għall-ambjent u l-azzjoni klimatika, l-Istrument ta' Appoġġ Tekniku (TSI), il-Faċilità għall-Irkupru u r-Reżiljenza (RRF) u InvestEU.
Il-finanzjament għal ċerti prattiki jista' jkun mistenni wkoll taħt il-proposta għal qafas tal-UE għaċ-ċertifikazzjoni tal-assorbiment tal-karbonju.
Iċ-ċertifikazzjoni tas-saħħa tal-ħamrija tippremja lill-bdiewa u lill-maniġers tal-ħamrija għas-servizzi tal-ekosistema pprovduti mill-ħamrija tagħhom lis-soċjetà.
Fl-aħħar nett, kif imħabbar fl-Istrateġija tal-UE dwar il-Ħamrija, il-Kummissjoni qed tistabbilixxi djalogu mas-setturi pubbliċi, privati u finanzjarji biex tara kif il-finanzjament tal-prevenzjoni tad-degradazzjoni tal-ħamrija u r-riġenerazzjoni tas-saħħa tal-ħamrija jistgħu jittejbu.
Skeda informattiva dwar il-Liġi dwar il-Monitoraġġ tal-Ħamrija
Il-proposta tal-Kummissjoni għal Direttiva dwar il-Monitoraġġ u r-Reżiljenza tal-Ħamrija
Illum, il-Kummissjoni qed twieġeb għall-inizjattiva taċ-ċittadini Ewropej “Inwaqqfu t-tneħħija tax-xewka — Inwaqqfu l-kummerċ” u qed titlob lill-Kummissjoni tieħu azzjoni biex ittemm il-kummerċ internazzjonali tax-xewka tal-klieb il-baħar sfużi.
Il-prattika krudili u illegali ta' “tneħħija tax-xewka” tfisser li l-annimal ikun inqata' u l-kelb il-baħar jintrema lura fil-baħar waqt li jkun għadu ħaj.
Il-Kummissjoni tilqa' l-inizjattiva u se tieħu azzjoni fi tliet oqsma, inkluż l-eżami tal-opportunità li tittieħed inizjattiva leġiżlattiva biex jintemm il-kummerċ fix-xewka laxka, tinbeda valutazzjoni tal-impatt u tittejjeb l-istatistika rilevanti.
Il-Kummissjoni se żżid ukoll l-infurzar tal-miżuri ta' traċċabbiltà tal-UE u timpenja ruħha mas-sħab internazzjonali.
Azzjoni komprensiva għas-sostenibbiltà tas-sajd u l-kummerċ tal-klieb il-baħar
L-UE hija impenjata għall-konservazzjoni u l-ġestjoni sostenibbli tal-klieb il-baħar, kif ukoll ta' riżorsi bijoloġiċi tal-baħar oħra, kemm fl-UE kif ukoll barra minnha.
L-appoġġ ta' aktar minn miljun ċittadin għal din l-inizjattiva huwa sinjal ċar u inkoraġġiment biex jinżamm u jissaħħaħ il-livell għoli ta' ambizzjoni li l-Kummissjoni ilha tapplika mill-2003 meta r- “Regolament dwar il-Ġarr tal-Kliebil-Baħar” ġie introdott fl-UE.
Bħala reazzjoni għall-inizjattiva taċ-ċittadini Ewropej, il-Kummissjoni timpenja ruħha li tieħu azzjoni ulterjuri fi tliet oqsma:
Il-Kummissjoni se tinforza wkoll aħjar il-miżuri ta' traċċabbiltà tal-UE li diġà huma b'saħħithom tul il-katina tal-valur kollha: il-kontroll tas-sajd fil-baħar, il-prodotti tal-klieb il-baħar mill-iżbark sal-konsumatur, l-informazzjoni għall-konsumatur, u l-prevenzjoni u r-rimedju tal-kummerċ illegali.
Se tiżgura l-ġbir u r-rappurtar ta' informazzjoni sħiħa u affidabbli mis-sajjieda u l-awtoritajiet tal-Istati Membri dwar dawn l-aspetti kollha billi taħdem flimkien mal-Istati Membri u l-Interpol.
Fl-aħħar nett, il-Kummissjoni se żżid l-azzjoni internazzjonali tal-UE peress li l-kummerċ fix-xewk tal-klieb il-baħar huwa globali.
L-objettivi se jkunu li tissaħħaħ l-implimentazzjoni effettiva tal-miżuri ta' konservazzjoni u ġestjoni għall-ispeċijiet tal-klieb il-baħar u li tiġi promossa projbizzjoni dinjija tat-tneħħija tax-xewka tal-klieb il-baħar; jinkoraġġixxu t-tnaqqis tad-domanda għax-xewka tal-klieb il-baħar; u l-ġlieda kontra t-traffikar tax-xewka tal-klieb il-baħar.
Il-Kummissjoni se taħdem mal-Istati Membri tal-UE, fi ħdan il-qafas tas-CITES (il-Konvenzjoni dwar il-Kummerċ Internazzjonali fl-Ispeċijiet ta' Fawna u Flora Selvaġġi fil-Periklu), l-organizzazzjonijiet reġjonali tal-ġestjoni tas-sajd, l-Organizzazzjoni tal-Ikel u l-Agrikoltura tan-NU u ma' pajjiżi terzi b'mod bilaterali.
Il-klieb il-baħar għandhom rwol vitali fiż-żamma tal-bilanċ tal-ekosistemi tal-baħar u huma vulnerabbli għall-attivitajiet tal-bniedem.
Minkejja l-isforzi biex titjieb il-konservazzjoni tal-klieb il-baħar f'dawn l-aħħar snin, ħafna popolazzjonijiet ta' klieb il-baħar jinsabu f'sitwazzjoni kritika — aktar minn terz tal-ispeċijiet tal-klieb il-baħar huma mhedda bl-estinzjoni, jiġifieri meqjusa bħala mhedda b'mod kritiku, fil-periklu, jew vulnerabbli.
Il-Kummissjoni tirrikonoxxi li t-tneħħija tax-xewka tal-klieb il-baħar hija waħda mit-theddidiet ewlenin għall-konservazzjoni ta' dawn l-ispeċijiet.
L-inizjattiva taċ-ċittadini Ewropej “Inwaqqfu t-tneħħija tax-xewka — Inwaqqfu l-kummerċ” tirrifletti t-tħassib pubbliku dwar is-sostenibbiltà tas-sajd u l-kummerċ tal-klieb il-baħar madwar id-dinja u tistieden lill-Kummissjoni biex:
L-inizjattiva taċ-ċittadini Ewropej “Inwaqqfu t-tneħħija tax-xewka — Inwaqqfu l-kummerċ” ġiet irreġistrata f'Jannar 2020 u ġiet ippreżentata lill-Kummissjoni Ewropea f'Jannar 2023.
L-inizjattiva taċ-ċittadini Ewropej (ECI) ġiet introdotta f'April 2012 bħala mezz għaċ-ċittadini biex jistabbilixxu l-aġenda f'firxa wiesgħa ta' oqsma ta' politika.
IĊE tippermetti lil 1 miljun ċittadin minn tal-anqas seba' Stati Membri tal-UE jistiednu lill-Kummissjoni Ewropea tipproponi azzjoni legali f'oqsma fejn il-Kummissjoni għandha s-setgħa li tagħmel dan.
L-inizjattiva taċ-Ċittadini Ewropej hija waħda mill-għodod innovattivi ewlenin għall-promozzjoni tad-demokrazija parteċipattiva fil-livell tal-UE.
Inizjattiva taċ-ċittadini Ewropej “Inwaqqfu l-użu tax-xewka tal-pinen tal-klieb il-baħar — Inwaqqfu l-kummerċ”
Inizjattiva taċ-ċittadini Ewropej — informazzjoni ġenerali dwar l-għodda
Indiċi ta' ABBREVJAZZJONIJiet
L-UE ilha għal żmien twil forza ewlenija fis-sostenibbiltà tar-riżorsi tal-baħar, inklużi l-klieb il-baħar.
L-inizjattiva taċ-ċittadini Ewropej hija sejħa għal aktar azzjoni.
Għandi l-pjaċir inwieġeb għal din l-inizjattiva b’diversi azzjonijiet li se jkunu passi importanti lejn protezzjoni aħjar tal-klieb il-baħar, li huma fundamentali għas-saħħa tal-oċean tagħna.
L-inizjattiva taċ-ċittadini Ewropej hija għodda unika, li wriet matul l-11 sena tal-eżistenza tagħha, li għandha postha u l-potenzjal tagħha stess li tinfluwenza l-politiki u l-leġiżlazzjoni tal-UE.
Dan huwa wkoll il-każ ta’ din l-inizjattiva u nirringrazzja lill-organizzaturi għall-isforzi tagħhom.
Il-materjal riproduttiv tal-pjanti (Plant reproductive material, PRM) huwa materjal tal-pjanti (pereżempju żrieragħ, biċċiet tal-pjanti, siġar, għeruq u tuberi, eċċ.) li jintuża għar-riproduzzjoni ta' pjanti oħra.
Il-materjal riproduttiv tal-foresti (Forest reproductive material, FRM) jirreferi għaż-żrieragħ, il-pjanti, u l-partijiet ta' speċijiet tas-siġar li jintużaw biex jinħolqu foresti ġodda u jitħawlu s-siġar.
Il-PRM huwa soġġett għal regoli stretti tal-UE dwar il-kwalità u s-saħħa.
Madankollu, ir-regoli dwar il-PRM ilhom jeżistu mill-1966 u jeħtieġ li jiġu riveduti biex ilaħħqu mal-iżviluppi fix-xjenza, l-innovazzjoni, it-teknoloġija u d-diġitalizzazzjoni filwaqt li fl-istess ħin jiġi żgurat li l-pjanti u s-siġar ikunu ta' kwalità għolja, aktar b'saħħithom u mtejba.
Ir-regoli aġġornati se jiggarantixxu rendimenti stabbli billi jagħmlu l-varjetajiet ġodda ta' pjanti validi għall-futur billi jiġu ttestjati għal karatteristiċi li jistgħu jikkontribwixxu għal produzzjoni agroalimentari aktar sostenibbli.
Iż-żrieragħ se jkunu adattati aħjar għall-pressjonijiet tat-tibdil fil-klima u aktar reżistenti għall-pesti, u b'hekk jikkontribwixxu għat-tnaqqis fl-użu tal-pestiċidi filwaqt li jkunu wkoll aktar tolleranti għan-nixfa.
Ir-reviżjoni se tiżgura s-sigurtà tal-ikel u tgħin biex tiġi ppreservata d-diversità ġenetika tal-għelejjel ikkultivati.
Barra minn hekk, il-proposta se tnaqqas il-piż amministrattiv.
Billi jimmodernizza l-qafas legali, ir-Regolament propost se jappoġġa wkoll is-settur Ewropew taż-żrieragħ, li huwa l-akbar esportatur fis-suq globali taż-żrieragħ (20 % tas-suq globali b'valur stmat ta' EUR 7-10 biljun u 7000 kumpanija, l-aktar SMEs).
Dwar il-PRM
Il-proposta dwar il-PRM iżżomm il-prinċipji bażiċi tal-leġiżlazzjoni attwali li l-varjetajiet il-ġodda jridu jiġu rreġistrati u l-PRM irid jiġi ċċertifikat qabel ma jkun jista' jiġi introdott fis-suq.
Ir-reġistrazzjoni tirreferi għall-elenkar ta' varjetà ġdida ta' pjanti f'katalgu nazzjonali wara li jiġu kkonfermati l-karatteristiċi tagħha (eż., li hija differenti minn varjetajiet oħra fis-suq).
Ir-reġistrazzjoni tinkludi wkoll l-ittestjar ta' varjetajiet ġodda għal karatteristiċi li jistgħu jikkontribwixxu għal produzzjoni agroalimentari aktar sostenibbli.
Iċ-ċertifikazzjoni tirreferi għall-ispezzjonijiet fil-post fejn jiġi prodott il-PRM u għall-ittestjar tal-PRM maħsud minn dawk l-għelieqi biex tingħata konferma li jista' jiġi kkummerċjalizzat.
Barra minn hekk, il-proposta dwar il-PRM:
Dwar l-FRM
Il-proposta dwar l-FRM iżżomm ukoll il-prinċipji tar-reġistrazzjoni tas-“siġar ġenituri” (“materjal bażiku”) u taċ-ċertifikazzjoni.
Din se tgħin biex jiġi żgurat li s-siġra t-tajba titħawwel fil-post it-tajjeb biex il-foresti jiġu adattati għall-kundizzjonijiet klimatiċi attwali u futuri.
Il-proposta se tgħin ukoll biex tiġi appoġġata l-mira tal-UE li jitħawlu 3 biljun siġra ġdida sal-2030.
Il-valutazzjoni tal-karatteristiċi tas-sostenibbiltà tas-siġar ġenituri tfisser li dawk is-siġar jiġu ċċekkjati għal karatteristiċi li jikkontribwixxu għal foresti aktar reżiljenti, eż. it-tolleranza għall-mard, l-adattament aħjar għall-kundizzjonijiet klimatiċi u ekoloġiċi lokali, siġar li jikbru tajjeb u li ma jurux sintomi ta' stress.
Dan se jippermetti li jitħaffef l-adattament tal-foresti għat-tibdil fil-klima, u b'hekk tiġi żgurata l-produttività kontinwa tagħhom fil-futur.
Ir-regoli li jiffaċilitaw il-konservazzjoni tar-riżorsi ġenetiċi tal-foresti fil-periklu se jtejbu d-diversità ġenetika tas-siġar.
Il-pjanijiet ta' kontinġenza nazzjonali se jgħinu biex tiġi żgurata provvista suffiċjenti ta' materjal riproduttiv tal-foresti għar-riforestazzjoni ta' żoni affettwati minn avvenimenti estremi marbuta mat-temp, nirien, tifqigħat ta' pesti u diżastri oħra.
Fl-aħħar nett, kemm il-proposti dwar il-PRM kif ukoll dawk dwar l-FRM jagħmlu enfasi akbar fuq is-sostenibbiltà u l-proċessi ta' produzzjoni innovattivi, l-għodod diġitali, u t-tekniki bijomolekulari.
L-istrateġija “mill-Għalqa sal-Platt” enfasizzat li s-sistemi tal-ikel sostenibbli jiddependu fuq is-sigurtà u d-diversità taż-żerriegħa.
Il-bdiewa jeħtieġ li jkollhom aċċess għal firxa wiesgħa ta' żrieragħ ta' kwalità għall-varjetajiet ta' pjanti adattati għall-pressjonijiet tat-tibdil fil-klima.
Il-proposta dwar il-PRM issaħħaħ ir-rekwiżiti attwali dwar is-sostenibbiltà[4] għall-aċċettazzjoni ta' varjetajiet ġodda mtejba ta' għelejjel agrikoli u dwieli u testendihom għall-pjanti tal-frott u l-ħxejjex.
Il-proposta se tiffaċilita wkoll l-aċċess għas-suq tal-varjetajiet ta' konservazzjoni biex tgħin fil-preservazzjoni tad-diversità ġenetika tal-għelejjel ikkultivati.
Bl-introduzzjoni ta' regoli aġġustati għal varjetajiet adattati għall-produzzjoni organika, hu mistenni li l-proposta tgħin biex tintlaħaq il-mira tal-istrateġija “mill-Għalqa sal-Platt” li, sal-2030, mill-inqas 25 % tal-art agrikola tal-UE tkun taħt biedja organika.
Il-proposta dwar l-FRM tappoġġa l-adattament għat-tibdil fil-klima fil-forestrija.
Din tgħin lill-forestiera jindirizzaw ir-riskji klimatiċi permezz ta' kriterji tas-sostenibbiltà aktar stretti (eż. l-adattament għall-kundizzjonijiet klimatiċi u ekoloġiċi lokali) għall-produzzjoni tal-FRM u miżuri għall-protezzjoni tar-riżorsi ġenetiċi tal-foresti fil-periklu.
Se tappoġġa l-mira tal-UE li sal-2030, jitħawlu mill-inqas 3 biljun siġra addizzjonali skont l-Istrateġija għall-Bijodiversità.
Il-pjanijiet ta' kontinġenza nazzjonali se jiżguraw provvista suffiċjenti ta' FRM għar-riforestazzjoni ta' żoni affettwati minn temp estrem u diżastri.
Il-Kunsill talab lill-Kummissjoni biex twettaq studju dwar l-għażliet tal-Unjoni biex taġġorna l-leġislazzjoni eżistenti dwar il-PRM, u, jekk meħtieġ, biex tippreżenta proposta leġiżlattiva.
L-eżitu tal-istudju u tal-valutazzjoni tal-impatt sussegwenti wrew il-ħtieġa li jiġu indirizzati l-isfidi relatati mas-sostenibbiltà, mal-bijodiversità u ma-klima.
Wera wkoll l-importanza li jiġu żgurati kundizzjonijiet ugwali għall-operaturi madwar l-UE u li jiġu appoġġati l-innovazzjoni u l-kompetittività tal-industrija tal-PRM/FRM tal-UE.
Il-proposti se jippermettu l-adozzjoni ta' żviluppi xjentifiċi u tekniċi ġodda, kif jidher fl-eżempji li ġejjin:
Fl-aħħar nett, il-possibbiltà li r-rekwiżiti fil-leġiżlazzjoni jiġu adattati għall-iżviluppi xjentifiċi u tekniċi se tiżgura li l-leġiżlazzjoni tibqa' aġġornata.
Il-proposta tippermetti lill-bdiewa jiskambjaw iż-żrieragħ li ma jappartjenux għal varjetajiet protetti ma' bdiewa oħra.
Madankollu, tali skambji għandhom jirrispettaw bis-sħiħ ir-rekwiżiti bażiċi dwar il-kwalità tal-PRM (ħelsien mill-pesti u mid-difetti).
Barra minn hekk, il-bdiewa jistgħu jiskambjaw kwantitajiet żgħar ta' żerriegħa li żammew mill-ħsad tagħhom stess, ma' bdiewa oħra.
Dan jgħinhom jimmaniġġjaw id-diversità taż-żerriegħa fl-irziezet tagħhom.
Bħall-bdiewa, il-ġardinara dilettanti jistgħu jixtru l-PRM, kemm iċċertifikat kif ukoll mhux iċċertifikat, ta' tipi differenti ta' varjetajiet irreġistrati, inklużi varjetajiet ta' konservazzjoni u organiċi, jew PRM ta' materjal eteroġeneu.
Barra minn hekk, il-ġardinara dilettanti se jkollhom saħansitra aktar għażla billi se jingħataw aċċess ukoll għall-PRM li mhuwiex iċċertifikat u li ma jappartjenix għall-varjetajiet irreġistrati.
Biex jiġu żgurati l-protezzjoni tal-konsumaturi u l-għażliet infurmati, dan il-PRM li jista' jinbiegħ biss lill-ġardinara dilettanti, huwa soġġett għal rekwiżiti speċifiċi: dan se jkollu tikketta speċjali, se jkun f'pakketti żgħar, u se jkun soġġett għal rekwiżiti bażiċi ta' kwalità.
Fl-aħħar nett, il-ġardinara dilettanti jistgħu jbigħu jew jittrasferixxu l-PRM lil xulxin, sakemm dan ma jsirx għal skopijiet kummerċjali.
Jekk dan ikun il-każ, huma jkunu eżentati mir-regoli ta' dan ir-Regolament.
B'din il-proposta, niżguraw li aktar varjetajiet ikunu disponibbli għall-biedja organika.
Il-proposta dwar il-PRM se tintroduċi regoli aġġustati għar-reġistrazzjoni tal-varjetajiet għall-varjetajiet organiċi (eż. l-ittestjar skont ir-regoli tal-biedja organika).
Dawn ir-regoli aġġustati se jippermettu r-reġistrazzjoni ta' aktar varjetajiet xierqa għall-biedja organika u se jikkontribwixxu għall-objettiv fl-Istrateġija “mill-Għalqa sal-Platt” li tintlaħaq 25 % tal-art agrikola taħt il-biedja organika.
Il-proposta dwar il-PRM mhux se jkollha impatt fuq id-Drittijiet tal-Varjetajiet tal-Pjanti u l-privattivi.
Id-drittijiet tal-proprjetà intellettwali huma koperti mil-leġiżlazzjoni dwar id-drittijiet tal-varjetajiet ta' pjanti fil-Komunità u mill-Protezzjoni legali tal-invenzjonijiet bijoteknoloġiċi.
Proposta dwar il-Materjal Riproduttiv tal-Pjanti u tal-Foresti
Mistoqsijiet u Tweġibiet dwar il-Materjal Riproduttiv tal-Pjanti u tal-Foresti
Skeda informattiva dwar il-Materjal Riproduttiv tal-Pjanti u tal-Foresti
[1] Il-varjetajiet ta' konservazzjoni tkabbru f'kundizzjonijiet agroekoloġiċi lokali u għalhekk ġew adattati sew għal dawk il-kundizzjonijiet.
[2] Il-materjal eteroġeneu għandu karatteristiċi diversi ħafna li jagħmluha possibbli li jevolvi u jadatta għal kundizzjonijiet ta' tkabbir li jvarjaw.
Mhuwiex varjetà.
[3] Il-varjetajiet organiċi huma varjetajiet li jitfasslu għall-ħtiġijiet tal-produzzjoni f'kundizzjonijiet organiċi (jiġifieri l-użu ristrett ta' fertilizzanti u pestiċidi).
[4] L-ittestjar ta' varjetajiet ġodda għal karatteristiċi li jistgħu jikkontribwixxu għal produzzjoni agroalimentari aktar sostenibbli, pereżempju ir-reżistenza għall-mard u t-tolleranza għan-nixfa.
Illum, il-Kummissjoni qed tipproponi liġi ġdida biex tissimplifika l-kooperazzjoni bejn l-awtoritajiet tal-protezzjoni tad-data (DPAs) fl-infurzar tar-Regolament Ġenerali dwar il-Protezzjoni tad-Data f'każijiet transfruntiera.
Ir-Regolament il-ġdid se jistabbilixxi regoli proċedurali konkreti għall-awtoritajiet meta japplikaw il-GDPR f'każijiet li jaffettwaw individwi li jinsabu f'aktar minn Stat Membru wieħed.
Pereżempju, se jdaħħal obbligu biex l-Awtorità għall-Protezzjoni tad-Data ewlenija tibgħat “sommarju ta' kwistjonijiet prinipali” lill-kontropartijiet ikkonċernati.
Dan jidentifika l-elementi ewlenin tal-investigazzjoni u l-fehmiet tagħha dwar il-każ, u għaldaqstant il-kontropartijiet ikunu jistgħu jagħtu l-fehmiet tagħhom minn qabel.
Il-proposta se tikkontribwixxi għat-tnaqqis tan-nuqqas ta' qbil u tiffaċilita l-kunsens bejn l-awtoritajiet fl-istadji inizjali tal-proċess.
F'dak li jikkonċerna l-individwi, ir-regoli l-ġodda se jiċċaraw x'għandhom jissottomettu meta jagħmlu lment u jiżguraw li jkunu involuti b'mod xieraq fil-proċess.
Fir-rigward tan-negozji, ir-regoli l-ġodda se jiċċaraw id-drittijiet ta' proċess ġust tagħhom matul investigazzjoni ta' DPA ta' ksur potenzjali tal-GDPR.
Għaldaqstant, ir-regoli se jwasslu għal riżoluzzjoni aktar rapida tal-każijiet, li jfisser rimedji aktar rapidi għall-individwi u aktar ċertezza legali għan-negozji.
B'rabta mal-awtoritajiet tal-protezzjoni tad-data, ir-regoli l-ġodda se jiffaċilitaw il-kooperazzjoni u jtejbu l-effiċjenza tal-infurzar.
L-armonizzazzjoni tar-regoli proċedurali f'każijiet transfruntiera
Ir-Regolament il-ġdid jipprovdi regoli dettaljati biex jappoġġa l-funzjonament bla xkiel tal-mekkaniżmu ta' kooperazzjoni u konsistenza stabbilit mill-GDPR, filwaqt li jarmonizza r-regoli fl-oqsma li ġejjin:
L-armonizzazzjoni ta' dawn l-aspetti proċedurali se tappoġġa t-tlestija f'waqtha tal-investigazzjonijiet u s-sejbien ta' rimedji rapidi għall-individwi.
Kif rajna, il-GDPR jaħdem.
Ir-Regolament tal-Kummissjoni ma jaffettwa l-ebda element sostanzjali tal-GDPR, bħad-drittijiet tas-suġġetti tad-data, l-obbligi tal-kontrolluri u l-proċessuri tad-data, jew ir-raġunijiet legali għall-ipproċessar tad-data personali kif stabbilit mill-GDPR.
Minn mindu ddaħħal fis-seħħ il-GDPR, inħolqu aktar minn 2,000 każ ta' “punt uniku ta' servizz” fir-reġistru tal-każijiet tal-EDPB u ttieħdu 711-il deċiżjoni finali.
F'xi każijiet ġew imposti multi ta' mijiet ta' miljuni ta' euro.
Ir-rapport li jmiss dwar l-applikazzjoni tal-GDPR mistenni fl-2024.
Il-GDPR huwa infurzat minn DPAs nazzjonali indipendenti, kif ukoll minn qrati nazzjonali.
F'każijiet li jinvolvu l-ipproċessar li jseħħ, jew li jaffettwa b'mod sostanzjali lis-suġġetti tad-data f'aktar minn Stat Membru wieħed, tapplika s-sistema ta' infurzar ta' “punt uniku ta' servizz” tal-GDPR.
Dan ifisser li d-DPA fejn tkun ibbażata l-entità taħt investigazzjoni twettaq l-investigazzjoni f'kooperazzjoni ma' DPAs oħra kkonċernati.
Skont il-GDPR id-DPAs jikkooperaw fi sforz biex jintlaħaq kunsens dwar l-applikazzjoni tal-GDPR f'każijiet transfruntiera.
Meta d-DPAs ma jilħqux kunsens, il-GDPR jipprevedi soluzzjoni għat-tilwim tal-Bord Ewropew għall-Protezzjoni tad-Data (European Data Protection Board, EDPB).
Meta jinfurzaw il-GDPR, id-DPAs japplikaw ir-regoli proċedurali nazzjonali.
Fir-rapport tagħha tal-2020 dwar l-applikazzjoni tal-GDPR, il-Kummissjoni nnotat li d-differenzi proċedurali applikati mid-DPAs ifixklu l-funzjonament bla xkiel u effettiv tal-mekkaniżmi ta' kooperazzjoni u ta' soluzzjoni tat-tilwim tal-GDPR.
F'Ottubru 2022, l-EDPB bagħat “lista ta' xewqat”, lill-Kummissjoni b'suġġerimenti biex jiġu ssimplifikati u mtejba xi aspetti proċedurali biex tissaħħaħ il-kooperazzjoni u tingħata għajnuna biex jingħata rimedju aktar rapidu għas-suġġetti tad-data.
Il-proposta tal-lum tindirizza l-kontribut minn firxa wiesgħa ta' partijiet ikkonċernati, inkluż l-EDPB, rappreżentanti mis-soċjetà ċivili, in-negozji, l-akkademja, u l-prattikanti legali, kif ukoll l-Istati Membri.
Bejn Frar u Marzu 2023 il-Kummissjoni ppubblikat sejħa għal evidenza li rċeviet feedback minn varjetà wiesgħa ta' partijiet ikkonċernati, fosthom mis-soċjetà ċivili u l-assoċjazzjonijiet tal-industrija.
Il-Kummissjoni kellha wkoll laqgħat bilaterali dwar il-proposta fuq talba, mar-rappreżentanti tas-soċjetà ċivili, l-awtoritajiet nazzjonali u l-organizzazzjonijiet rappreżentattivi tal-industrija.
Regolament Proċedurali tal-GDPR
Ir-Regolament Proċedurali tal-GDPR: Mistoqsijiet u Tweġibiet
Il-protezzjoni tad-data fl-UE (europa.eu)
Ir-regoli tal-UE dwar il-protezzjoni tad-data jagħtu s-saħħa liċ-ċittadini (europa.eu)
“Lista ta' xewqat” tal-EDPB li tidentifika proċeduri ta' kooperazzjoni bejn l-awtoritajiet tal-protezzjoni tad-data li jistgħu jiġu armonizzati fil-livell tal-UE
Il-5es anniversarju tar-Regolament Ġenerali dwar il-Protezzjoni tad-Data (europa.eu)
Speċifikazzjoni ulterjuri tar-regoli proċedurali relatati mal-infurzar tar-Regolament Ġenerali dwar il-Protezzjoni tad-Data (europa.eu)
Il-GDPR sar sinonimu ġdid għal liġi effettiva dwar il-protezzjoni tad-data mad-dinja kollha.
Issa s-suċċess tagħha se jiddependi fuq l-infurzar tal-liġi.
Filwaqt li l-awtoritajiet indipendenti qed jagħmlu xogħol tremend, wasal iż-żmien li niżguraw li nkunu nistgħu naħdmu aktar malajr u b’mod aktar deċiżiv.
Speċjalment f’każijiet serji meta ksur wieħed jista’ jkollu ħafna vittmi madwar l-Unjoni.
Il-proposta tagħna tistabbilixxi regoli li jiggarantixxu kooperazzjoni bla xkiel fost l-awtoritajiet tal-protezzjoni tad-data, u tibbenefika kemm lin-nies kif ukoll lin-negozji.
Ħames snin ilu daħlet fis-seħħ l-aktar liġi ambizzjuża u innovattiva fid-dinja dwar il-protezzjoni tad-data.
Għaddew ħames u issa l-GDPR saret leġiżlazzjoni storika fl-UE, li tispira standards globali.
Huwa ċar li l-infurzar tal-GDPR jaħdem, iżda l-proċeduri f’każijiet transfruntiera xorta jistgħu jittejbu.
Illum ressaqna din il-proposta biex nuru li nistgħu niksbu progress b’rabta mat-trattament aktar rapidu u aktar effiċjenti tal-każijiet.
Smajna l-ilħna tal-Bord Ewropew għall-Protezzjoni tad-Data, l-Awtoritajiet tal-Protezzjoni tad-Data, tas-soċjetà ċivili, u tal-industrija.
Il-proposta tagħna tindirizza s-sejħiet tagħhom u tibni fuq is-sejbiet li għamilna biex id-dritt tal-Ewropej għall-privatezza jitħares aħjar, in-negozji jingħataw ċertezza legali filwaqt li l-kooperazzjoni bejn l-awtoritajiet tal-protezzjoni tad-data fuq il-post tiġi ssimplifikata.
Illum, iċ-Ċentru Internazzjonali għall-Prosekuzzjoni tad-Delitt ta' Aggressjoni kontra l-Ukrajna (ICPA) beda l-operazzjonijiet tiegħu fl-Aja, ospitat mill-Aġenzija tal-Unjoni Ewropea għall-Kooperazzjoni fil-Ġustizzja Kriminali (Eurojust).
Iċ-Ċentru li għadu kif inħoloq se jkun kruċjali biex jinvestiga d-delitt ta' aggressjoni tar-Russja kontra l-Ukrajna u jiffaċilita l-bini ta' każijiet għal proċessi futuri.
Se jipprovdi struttura li tappoġġa u ssaħħaħ l-investigazzjonijiet li għaddejjin u dawk futuri fir-rigward tad-delitt tal-aggressjoni, u se jikkontribwixxi għall-iskambju u l-analiżi tal-evidenza li nġabret minn mindu bdiet l-aggressjoni Russa.
Iċ-Ċentru, li nħoloq bl-appoġġ tal-Kummissjoni, huwa magħmul minn prosekuturi nazzjonali magħżula li diġà qed jipparteċipaw fl-Iskwadra ta' Investigazzjoni Konġunta, li hija konnessa mal-operazzjoni taċ-Ċentru.
L-esperti parteċipanti se jkunu jistgħu jaħdmu flimkien kuljum, jiskambjaw l-evidenza malajr u jiftiehmu dwar strateġija komuni.
Il-Eurojust se tipprovdi appoġġ operazzjonali, legali, finanzjarju u loġistiku, inkluż għall-preservazzjoni, il-ħżin u l-analiżi tal-evidenza.
Din il-ħidma hija essenzjali għat-tħejjija ta' proċessi futuri, kemm quddiem qrati nazzjonali kif ukoll internazzjonali, inkluż quddiem tribunal li possibbilment jinħoloq għar-reat ta' aggressjoni jew quddiem il-Qorti Kriminali Internazzjonali (QKI) fir-rigward ta' reati fil-ġurisdizzjoni tagħha.
Fi kliem il-President Ursula von der Leyen: “Ta' kuljum l-invażjoni Russa tal-Ukrajna qed tkompli ġġib magħha ħruxijiet faħxija.
L-aħbarijiet tassew inkwetanti dwar attakki intenzjonati kontra ċ-ċivili, inklużi t-tfal, saru tfakkira kiefra ta' kuljum dwar it-tixrid tad-demm li ġie kkaġunat minn Putin fil-kontinent tagħna.
L-evidenza ta' għadd kbir ta' delitti internazzjonali mwettqa mir-Russja qed tiżdied.
Iċ-Ċentru ta' prosekuzzjoni internazzjonali l-ġdid se jkollu rwol ewlieni biex jiżgura li l-awturi tad-delitti, fosthom tad-delitt tal-aggressjoni, jitressqu quddiem il-ġustizzja.
Se nagħmlu minn kollox biex Putin u sħabu tiegħu jinżammu responsabbli.”
Iċ-Ċentru jibda jopera mil-lum.
L-Eurojust se taħdem mill-qrib mal-Kummissjoni u l-membri tal-Iskwadra ta' Investigazzjoni Konġunta biex tiżgura li ċ-Ċentru jkun jista' jipprovdi l-aħjar appoġġ possibbli lill-awtoritajiet nazzjonali.
Il-Qorti Kriminali Internazzjonali (QKI) hija responsabbli mill-prosekuzzjoni tal-aktar delitti internazzjonali gravi (ġenoċidju, delitti kontra l-umanità u delitti tal-gwerra u d-delitt ta' aggressjoni).
Madankollu, il-QKI ma tistax tipproċedi b'din il-prosekuzzjoni tar-Russja għar-reat ta' aggressjoni f'dal-mument peress li r-Russja ma hijiex parteċipanta fil-QKI.
Biex tissolva din il-problema, f'Novembru 2022 il-Kummissjoni ppreżentat opzjonijiet lill-Istati Membri biex jiggarantixxu li jkun hemm responsabbiltà sħiħa għar-reati kollha li jitwettqu fl-Ukrajna.
Dawn l-opzjonijiet esploraw il-possibbiltà tal-ħolqien ta' mekkaniżmu ta' responsabbiltà li jippermetti l-prosekuzzjoni tad-delitt ta' aggressjoni.
Filwaqt li d-diskussjonijiet għadhom għaddejjin, b'mod partikolari fil-Grupp Prinċipali dwar il-ħolqien tat-Tribunal Speċjali, huwa kruċjali li jiġi żgurat li l-evidenza rilevanti tkun żgurata kif xieraq, u li l-investigazzjonijiet ikunu jistgħu jibdew fi ħdan l-oqfsa legali eżistenti.
L-evidenza li tinġabar miċ-Ċentru tkun tista' titressaq quddiem ġuriżdizzjonijiet oħra, fosthom quddiem qrati nazzjonali jew internazzjonali, inkluż quddiem tribunal li possibbilment jinħoloq għar-reat ta' aggressjoni jew quddiem il-Qorti Kriminali Internazzjonali (QKI) fir-rigward ta' reati fil-ġurisdizzjoni tagħha.
L-Iskwadra ta' Investigazzjoni Konġunta* se ċċaqlaq uħud mill-prosekuturi membri tagħha lejn il-Eurojust, fejn jistgħu jaħdmu id f'id ta' kuljum.
Il-prosekuturi se jkunu appoġġati minn esperti legali u analitiċi tal-Eurojust.
L-evidenza identifikata tista' tinħażen b'mod sigur fil-Bażi ta' Data ta' Evidenza dwar Delitti Internazzjonali Ewlenin tal-Eurojust, li ġiet stabbilita wara t-tibdil fuq ir-Regolament tal-Eurojust abbażi tal-proposta tal-Kummissjoni li temenda r-regolament tal-Eurojust.
Dikjarazzjoni tal-President von der Leyen dwar l-istabbiliment taċ-Ċentru Internazzjonali għall-Prosekuzzjoni ta' Reati ta' Aggressjoni kontra l-Ukrajna
Tnedija tal-operazzjonijiet taċ-Ċentru Internazzjonali għall-Prosekuzzjoni tad-Delitt ta' Aggressjoni kontra l-Ukrajna — stqarrija għall-istampa tal-Eurojust
Solidarjetà tal-UE mal-Ukrajna - Sit web
Il-Eurojust u l-gwerra fl-Ukrajna - Sit web
*Aġġornata fl-4/07/2023 fil-15:25
“Ta’ kuljum l-invażjoni Russa tal-Ukrajna qed tkompli ġġib magħha ħruxijiet faħxija.
L-aħbarijiet tassew inkwetanti dwar attakki intenzjonati kontra ċ-ċivili, inklużi t-tfal, saru tfakkira kiefra ta’ kuljum dwar it-tixrid tad-demm li ġie kkaġunat minn Putin fil-kontinent tagħna.
L-evidenza ta’ għadd kbir ta’ delitti internazzjonali mwettqa mir-Russja qed tiżdied.
Iċ-Ċentru ta’ prosekuzzjoni internazzjonali l-ġdid se jkollu rwol ewlieni biex jiżgura li l-awturi tad-delitti, fosthom tad-delitt tal-aggressjoni, jitressqu quddiem il-ġustizzja.
Se nagħmlu minn kollox biex Putin u sħabu tiegħu jinżammu responsabbli.
Permezz tat-tnedija tal-lum taċ-ċentru internazzjonali ta’ prosekuzzjoni, l-Unjoni Ewropea tafferma mill-ġdid id-determinazzjoni tagħha li tiżgura responsabbiltà sħiħa għad-delitti internazzjonali mwettqali jitwettqu matul il-gwerra tar-Russja kontra l-Ukrajna.
Dan jinkludi d-delitt ta’ aggressjoni, imwettaq mill-ogħla tmexxija politika u militari.
Illum qed nibagħtu sinjal ċar lid-dinja li l-projbizzjoni tal-użu tal-forza għadha l-pedament tal-ordni internazzjonali tagħna bbażat fuq ir-regoli u li dawk li jiksruha se jinżammu responsabbli.
Illum, il-Kummissjoni ħabbret ir-riżultati tas-sejħa tal-Erasmus+ tal-2023 għall-inizjattiva tal-Universitajiet Ewropej, li tipprovdi appoġġ għall-alleanzi tal-istituzzjonijiet tal-edukazzjoni għolja.
Dawn l-alleanzi tal-Universitajiet Ewropej qed ilaqqgħu flimkien ġenerazzjoni ġdida ta' Ewropej li jistgħu jistudjaw u jaħdmu f'pajjiżi differenti Ewropej, b'lingwi differenti, kif ukoll b'mod transettorjali u f'dixxiplini akkademiċi differenti.
Bis-saħħa ta' dawn l-alleanzi, l-istudenti jistgħu jiksbu lawrja billi jikkombinaw l-istudji f'diversi pajjiżi Ewropej.
Dan jikkontribwixxi għall-kompetittività internazzjonali tal-istituzzjonijiet tal-edukazzjoni għolja fl-Ewropa.
Bir-riżultati tal-lum, li jaraw żieda ta' 7 alleanzi ġodda tal-Universitajiet Ewropej, it-total ta' 50 alleanza issa jinvolvi aktar minn 430 istituzzjoni tal-edukazzjoni għolja f'35 pajjiż.
Dawn magħmulin mill-Istati Membri kollha tal-UE flimkien mal-Iżlanda, in-Norveġja, l-Albanija, il-Bożnija-Ħerzegovina, il-Montenegro, il-Maċedonja ta' Fuq, is-Serbja u t-Turkija.
L-istudenti ta' dawn l-istituzzjonijiet jistgħu jibbenefikaw minn offerta edukattiva tranżnazzjonali u innovativa unika, li tippermettilhom jiksbu l-ħiliet u l-kompetenzi essenzjali għall-ġejjieni.
Barra minn hekk, billi jissiebħu ma' kważi 1 700 sieħeb assoċjat, fost NGOs, intrapriżi, kif ukoll awtoritajiet lokali u reġjonali, il-50 alleanza tal-Universitajiet Ewropej joffru innovazzjoni fuq skala wiesgħa lir-reġjuni tal-Ewropa.
B'baġit globali rekord ta' €402.2 miljun mill-programm Erasmus+[1] għal din is-sejħa, kull alleanza se tirċievi sa €14.4 miljun għal erba' snin.
Is-sejħa tal-2023 tat il-possibbiltà lill-istituzzjonijiet tal-edukazzjoni għolja mill-pajjiżi tal-Balkani tal-Punent li mhumiex assoċjati mal-programm Erasmus+, biex jipparteċipaw bħala sħab sħaħ fis-sejħa.
B'riżultat ta' dan, l-istituzzjonijiet tal-edukazzjoni għolja mill-Albanija, il-Bożnija-Ħerzegovina u l-Montenegro ngħaqdu mal-inizjattiva flimkien ma' dawk tal-Maċedonja ta' Fuq u s-Serbja.
Bħas-sena l-oħra, l-alleanzi jistgħu jinvolvu lill-istituzzjonijiet tal-edukazzjoni għolja mill-pajjiżi tal-proċess ta' Bolonja bħala sħab assoċjati.
Bis-sejħa tal-2023, ingħaqdu wkoll mal-alleanzi kważi 30 istituzzjoni tal-edukazzjoni għolja mill-Ukrajna.
Fil-ħarifa tal-2023, il-Kummissjoni se tniedi s-sejħa għal proposti tal-Erasmus+ li jmiss, bl-għan li jintlaħaq l-objettiv tal-istrateġija Ewropea għall-universitajiet li tespandi 60 alleanza tal-Universitajiet Ewropej b'aktar minn 500 istituzzjoni tal-edukazzjoni sa nofs l-2024.
L-Inizjattiva tal-Universitajiet Ewropej tappoġġa alleanzi tranżnazzjonali ta' madwar disa' istituzzjonijiet tal-edukazzjoni għolja li jistgħu jinkludu tipi differenti ta' stabbilimenti (bħall-universitajiet komprensivi u tar-riċerka, l-universitajiet tax-xjenzi applikati, l-istituzzjonijiet tat-teknoloġija, l-iskejjel tal-arti kif ukoll l-istituzzjonijiet tal-edukazzjoni għolja u t-taħriġ vokazzjonali).
Dawn l-istituzzjonijiet jiżviluppaw kooperazzjoni strutturali, sostenibbli u sistemika fit-tul marbuta mal-edukazzjoni, ir-riċerka u l-innovazzjoni transfruntiera.
Joffru kurrikuli ffukati fuq l-istudenti b'mod konġunt f'kampusijiet interuniversitarji, fejn l-istudenti, il-persunal u r-riċerkaturi minn kull parti tal-Ewropa jistgħu jgawdu minn mobbiltà bla xkiel.
Il-Kummissjoni pproponiet l-inizjattiva tal-Universitajiet Ewropej lill-mexxejja tal-Unjoni Ewropea qabel is-Summit Soċjali ta' Gothenburg f'Novembru 2017, bħala part minn viżjoni ġenerali għall-ħolqien ta' Żona Ewropea tal-Edukazzjoni sal-2025.
L-istrateġija Ewropea għall-Universitajiet, li ġiet ippreżentata fl-2022, tistabbilixxi l-ambizzjoni li jiġu appoġġati 60 Università Ewropea li jinvolvu aktar minn 500 istituzzjoni tal-edukazzjoni għolja sa nofs l-2024.
Għal dan, huwa previst rekord ta' €1.1 biljun taħt l-Erasmus+ skont il-perjodu ta' programmazzjoni attwali 2021–2027.
L-appoġġ għad-dimensjoni tar-riċerka tal-Universitajiet Ewropej se jkun kopert mill-inizjattiva ta' Eċċellenza Ewropea taħt Orizzont Ewropa.
Is-sejħa tal-Erasmus+ tal-2023 għall-Universitajiet Ewropej kienet strutturata madwar żewġ fergħat.
Offriet li tipprovdi finanzjament sostenibbli għall-alleanzi ta' suċċess diġà eżistenti tal-istituzzjonijiet tal-edukazzjoni għolja biex isegwu l-viżjoni fit-tul tagħhom; l-alleanzi ta' suċċess diġà eżistenti espandew b'aktar minn 50 istituzzjoni ġdida tal-edukazzjoni għolja.
Is-sejħa appoġġat ukoll il-ħolqien ta' Universitajiet Ewropej ġodda fl-Ewropa, li jiġbru flimkien diversi istituzzjonijiet tal-edukazzjoni għolja b'viżjonijiet strateġiċi komuni.
Sejħa tal-Erasmus+ tal-2023 għall-Universitajiet Ewropej: riżultati
Inizjattiva tal-Universitajiet Ewropej
[1] Inkluż € 3.2 miljun mill-Istrument għall-Assistenza ta' Qabel l-Adeżjoni (IPA III) biex tkompli tiġi appoġġata l-parteċipazzjoni bħala sħab sħaħ tal-istituzzjonijiet tal-edukazzjoni għolja mill-pajjiżi tal-Balkani tal-Punent li mhumiex assoċjati mal-programm Erasmus+.
Immaġinaw li tistudjaw f’kampus tranżnazzjonali ta’ Università Ewropea, fejn l-istudenti jistgħu jagħżlu xiex, fejn u meta jistudjaw fi kwalunkwe Università sieħba tal-Alleanza.
L-istudenti u l-edukaturi naturalment jiksbu sett sħiħ ġdid ta’ kompetenzi peress li jibbenefikaw minn pedagoġija innovattiva u bbażata fuq l-isfidi, kif ukoll japprofittaw minn mobbiltà inkorporata.
L-Universitajiet Ewropej jirrivoluzzjonaw b’mod fundamentali l-edukazzjoni għolja u jippromwovu kemm l-identità kif ukoll il-valuri Ewropej.
Jistgħu jgħinuna nwittu t-triq lejn lawrja Ewropea konġunta, li ssaħħaħ is-sens qawwi ta’ appartenenza Ewropea fost il-gradwati.
Minn qalbi nifraħ lill-istituzzjonijiet tal-edukazzjoni kollha li rnexxew.
Illum, il-Kummissjoni tirrakkomanda miżuri konkreti biex tappoġġa l-ekonomija soċjali, li tagħti aktar importanza lin-nies u lill-kawżi soċjali u ambjentali milli lill-profitt.
Fl-Ewropa hemm 2.8 miljun entità tal-ekonomija soċjali, li jimpjegaw total ta' 13.6 miljun ruħ biex jindirizzaw l-isfidi ewlenin fis-soċjetajiet tagħna.
Dawn ikopru firxa ta' setturi diversi, mis-servizzi soċjali u tal-kura sal-akkomodazzjoni, ir-rikreazzjoni u l-enerġija affordabbli; u jinkludu l-kooperattivi, is-soċjetajiet ta' għajnuna reċiproka, l-assoċjazzjonijiet mingħajr skop ta' qligħ, il-fondazzjonijiet u l-intrapriżi soċjali.
Il-proposta għandha l-għan li toħloq kundizzjonijiet favorevoli biex l-organizzazzjonijiet tal-ekonomija soċjali jirnexxu u jikbru, u li tqajjem kuxjenza dwar il-potenzjal tagħhom, b'mod partikolari fil-ħolqien ta' impjiegi ta' kwalità, l-appoġġ għall-innovazzjoni u l-inklużjoni soċjali.
B'segwitu għall-Pjan ta' Azzjoni għall-Ekonomija Soċjali tal-2021, il-Kummissjoni llum qed tippreżenta:
Impetu ġdid għall-promozzjoni tal-ekonomija soċjali
Minkejja l-kontribut tagħhom għas-soċjetà, l-organizzazzjonijiet tal-ekonomija soċjali spiss jiffaċċjaw ostakli meta jiġu biex jiżviluppaw u jżidu l-attivitajiet tagħhom minħabba nuqqas ta' fehim u rikonoxximent tal-mudelli tan-negozju tagħhom.
Biex jingħelbu dawn l-isfidi, ir-Rakkomandazzjoni tal-Kunsill proposta tappella lill-Istati Membri biex jiżviluppaw strateġiji komprensivi għall-ekonomija soċjali biex jippromwovu ambjent favorevoli għall-ekonomija soċjali fl-oqsma rilevanti kollha, billi jadattaw l-oqfsa ta' politika u legali.
B'dan il-mod, l-għan ikun li jiġi promoss il-ħolqien ta' impjiegi ta' kwalità, tingħata spinta lill-ekonomija lokali u tissaħħaħ il-koeżjoni soċjali u territorjali.
Pereżempju, il-Kummissjoni tipproponi miżuri biex:
Barra minn hekk, il-Kummissjoni tirrakkomanda wkoll li l-Istati Membri jagħmlu l-aħjar użu mill-finanzjament disponibbli tal-UE, bħal pereżempju l-Fond Soċjali Ewropew Plus, il-Fond Ewropew għall-Iżvilupp Reġjonali u l-InvestEU, biex jassistu lill-Istati Membri fil-promozzjoni tal-ekonomija soċjali.
Il-Kummissjoni tista' tipprovdi wkoll aktar appoġġ billi tiġbor id-data u twettaq riċerka dwar l-ekonomija soċjali fl-UE.
Punt uniku ta' servizz għall-appoġġ tal-ekonomija soċjali
Bħala parti mill-proposti tal-lum, il-Kummissjoni qed tniedi wkoll il-gateway tal-ekonomija soċjali, sit web li huwa punt uniku ta' servizz li jipprovdi lill-entitajiet tal-ekonomija soċjali informazzjoni dwar finanzjament tal-UE, opportunitajiet ta' taħriġ, avvenimenti, informazzjoni speċifika għal kull pajjiż, u dwar fejn wieħed jista' jfittex riżorsi addizzjonali, bħala għodda għall-bini tal-kapaċità.
L-Istati Membri se jiddiskutu l-proposta tal-Kummissjoni għal Rakkomandazzjoni tal-Kunsill bil-ħsieb li din tiġi adottata mill-Kunsill.
Ladarba tiġi adottata, il-proposta tistieden lill-Istati Membri jadottaw jew jaġġornaw l-istrateġiji tal-ekonomija soċjali tagħhom fi żmien 18-il xahar.
Huwa rrakkomandat ukoll li l-Istati Membri joħolqu appoġġ f'punt uniku ta' servizz għall-ekonomija soċjali, jistabbilixxu punti ta' kuntatt lokali u/jew reġjonali li jaġixxu bħala “ambaxxaturi tal-ekonomija soċjali”, u jaħtru koordinaturi tal-ekonomija soċjali fl-istituzzjonijiet nazzjonali biex jiżguraw konsistenza fil-politiki kollha.
Il-Kummissjoni se timmonitorja l-implimentazzjoni tal-istrateġiji b'konsultazzjonijiet regolari mal-Istati Membri permezz tal-Kumitat tal-Impjiegi u l-Kumitat tal-Protezzjoni Soċjali.
F'Diċembru 2021, il-Kummissjoni ppreżentat il-Pjan ta' Azzjoni għall-Ekonomija Soċjali biex tgħin lill-ekonomija soċjali tiffjorixxi u tisfrutta bis-sħiħ il-potenzjal tagħha.
Il-proposta l-ġdida għal Rakkomandazzjoni tal-Kunsill u l-Gateway tal-Ekonomija Soċjali kienu żewġ azzjonijiet imħabbra fil-Pjan.
Azzjoni oħra kienet l-Akkademja tal-Politika tal-Intraprenditorija taż-Żgħażagħ (YEPA) bejn l-UE u l-OECD li tnediet f'Marzu ta' din is-sena.
Din għandha l-għan li tindirizza l-isfidi li jiffaċċjaw l-intraprendituri żgħażagħ meta jistabbilixxu n-negozju tagħhom, bħall-aċċess għall-finanzjament u l-ħiliet, kif ikkonfermat ukoll minn stħarriġ reċenti tal-Ewrobarometru.
Barra minn hekk, kif inkluż fil-programm ta' ħidma tal-Kummissjoni, aktar tard din is-sena l-Kummissjoni se tipproponi inizjattiva transfruntiera dwar l-assoċjazzjonijiet biex ikunu jistgħu jibbenefikaw bis-sħiħ mis-suq uniku.
Minbarra dan, illum il-Kummissjoni qed tippubblika żewġ Dokumenti ta' Ħidma tal-Persunal biex ittejjeb il-fehim tar-regoli tat-taxxa rilevanti għall-entitajiet tal-ekonomija soċjali u tad-donazzjonijiet transfruntiera ta' benefiċċju pubbliku.
L-organizzazzjonijiet tal-ekonomija soċjali għandhom rwol kruċjali fl-indirizzar tal-isfidi tas-soċjetà u jippromwovu kundizzjonijiet tax-xogħol ġusti billi jinvolvu lill-impjegati fit-teħid tad-deċiżjonijiet u fil-governanza.
Joħolqu wkoll opportunitajiet għal gruppi sottorappreżentati bħan-nisa u ż-żgħażagħ u jikkontribwixxu biex it-tranżizzjoni doppja ekoloġika u diġitali tkun ġusta u inklużiva.
L-ekonomija soċjali tgħin biex jintlaħqu l-objettivi tal-Pjan ta' Azzjoni tal-Pilastru Ewropew tad-Drittijiet Soċjali u l-miri ewlenin tal-UE għall-2030 approvati mill-Istati Membri tal-UE li jkun hemm mill-inqas 78 % tal-persuni bejn l-20 u l-64 sena f'impjieg, mill-inqas 60 % f'taħriġ, u li mill-inqas 15-il miljun persuna jitneħħew mill-istat ta' faqar jew esklużjoni soċjali.
Il-pakkett tal-ekonomija soċjali jikkontribwixxi wkoll għas-Sena Ewropea tal-Ħiliet billi jinkoraġġixxi opportunitajiet għall-iżvilupp tal-ħiliet fis-settur tal-ekonomija soċjali.
Proposta għal Rakkomandazzjoni tal-Kunsill dwar l-iżvilupp ta' kundizzjonijiet ta' qafas tal-ekonomija soċjali
Dokument ta' Ħidma tal-Persunal: Oqfsa ta' tassazzjoni rilevanti għall-Entitajiet tal-Ekonomija Soċjali
Dokument ta' Ħidma tal-Persunal: Tassazzjoni mhux diskriminatorja ta' organizzazzjonijiet tal-karità u d-donaturi tagħhom: prinċipji misluta mill-każistika tal-UE
Sit web tal-gateway tal-ekonomija soċjali
Is-Sena Ewropea tal-Ħiliet
L-ekonomija soċjali tal-Ewropa hija katalizzatur għal bidla pożittiva u inklużiva fis-soċjetajiet tagħna.
Għandha wkoll potenzjal ekonomiku sinifikanti mhux sfruttat, b’mod partikolari biex tiffaċilita l-ħolqien ta’ negozji ġodda u tespandi l-intrapriżi biex tingħata spinta lill-innovazzjoni soċjali.
Il-proposta tal-lum se tgħin lill-Istati Membri joħolqu kundizzjonijiet favorevoli biex is-settur jirnexxi, filwaqt li żżid il-viżibbiltà tiegħu u tippromwovi l-innovazzjoni f’setturi differenti bħall-kura tas-saħħa u r-rikreazzjoni.
Dawn se jipprovdu opportunitajiet għal gruppi sottorappreżentati fis-suq tax-xogħol bħan-nisa u ż-żgħażagħ.
Dan huwa l-mod kif nistgħu nibnu ekonomija soċjali b’saħħitha bbażata fuq il-ħiliet li tista’ taqdi r-rwol tagħha fil-ħolqien ta’ impjiegi ta’ kwalità kif ukoll fit-tnaqqis tal-faqar u l-esklużjoni soċjali.
L-entitajiet tal-ekonomija soċjali għandhom rwol kruċjali fl-ekonomiji u s-soċjetajiet tagħna, f’oqsma li jvarjaw mill-ekonomija ċirkolari għas-servizzi soċjali.
Il-proposta għal Rakkomandazzjoni tal-Kunsill għandha l-għan li tneħħi l-ostakli f’dawn l-oqsma u li tagħmilha aktar faċli għall-atturi tal-ekonomija soċjali biex jibdew negozji ġodda, jespandu u jkollhom impatt saħansitra akbar fil-komunità.
Il-Kummissjoni tesprimi s-sodisfazzjon tagħha dwar il-qbil politiku proviżorju tal-Parlament Ewropew u tal-Kunsill tal-UE dwar l-elementi ewlenin tal-proposta għal qafas legali għall-Identità Diġitali Ewropea.
L-element innovattiv ċentrali ta' dan il-qafas huwa kartiera diġitali personali fil-forma ta' app tal-mobile sigura u konvenjenti.
B'hekk, ir-residenti, in-negozji u ċ-ċittadini kollha tal-UE se jkunu jistgħu jaċċessaw b'moħħhom mistrieħ is-servizzi online pubbliċi u privati fl-Ewropa kollha.
Il-Kartiera tal-Identità Diġitali tal-UE se tbiddel kompletament l-identifikazzjoni diġitali billi tagħti lill-Ewropej kontroll fuq id-data personali tagħhom bil-konvenjenza kollha tal-apps tal-mowbajl.
Se jkunu jistgħu jużaw servizzi online u jipprovdu l-kredenzjali tal-identità filwaqt li jkollhom kontroll totali tad-data personali tagħhom.
Il-Kummissjoni diġà qed tinvesti €46 miljun mill-Programm Ewropa Diġitali f'erba' proġetti pilota fuq skala kbira, biex tittestja l-Kartiera tal-Identità Diġitali tal-UE f'għadd ta' każijiet għall-użu ta' kuljum, inkluża l-Liċenzja Mobbli tas-Sewqan, is-Saħħa elettronika, pagamenti, u l-kwalifiki tal-edukazzjoni u professjonali.
Il-proġetti pilota bdew fl-1 ta' April 2023 u se jikkontribwixxu għat-titjib tal-ispeċifikazzjonijiet tekniċi tal-kartiera.
Biex tiżgura li l-Istati Membri jkunu lesti biex jipprovdu l-Kartiera tal-Identità Diġitali tal-UE mid-data ta' skadenza stabbilita fir-Regolament, il-Kummissjoni qed taħdem mal-Istati Membri fuq Sett ta' Għodod ta' aspetti tekniċi biex tfassal il-prototip tal-app dwar il-Kartiera Ewropea tal-Identità Diġitali.
L-ewwel verżjoni tas-Sett ta' Għodod ġiet ippubblikata fuq GitHub fi Frar 2023 u se tkompli tiġi aġġornata.
Ir-rekwiżiti u l-ispeċifikazzjonijiet tas-Sett ta' Għodod se jkunu obbligatorji ladarba l-proċess leġiżlattiv dwar il-qafas Ewropew tal-Identità Diġitali jkun ġie ffinalizzat.
Aktar ħidma teknika hija meħtieġa biex jitlesta t-test legali f'konformità mal-qbil politiku proviżorju.
Wara, se jkun soġġett għal approvazzjoni formali mill-Parlament Ewropew u mill-Kunsill.
Ladarba jiġi adottat, il-qafas Ewropew tal-Identità Diġitali se jidħol fis-seħħ fl-20 jum wara l-pubblikazzjoni tiegħu f'Il-Ġurnal Uffiċjali.
Il-programm ta' politika tal-2030 dwar id-Deċennju Diġitali jistabbilixxi l-ambizzjoni tal-Ewropa għat-trasformazzjoni diġitali sal-2030.
Il-Kartiera tal-Identità Diġitali tal-UE tappoġġa l-kisba tal-miri tad-Deċennju Diġitali.
B'mod partikolari, sal-2030, is-servizzi pubbliċi ewlenin kollha għandhom ikunu disponibbli online, iċ-ċittadini kollha għandhom ikunu jistgħu jaċċessaw ir-rekords tas-saħħa tagħhom online, u kulħadd għandu jkollu aċċess għal identifikazzjoni elettronika sigura li ttejjeb il-privatezza.
Il-Kartiera tal-Identità Diġitali tal-UE tibni fuq il-qafas legali transfruntier eżistenti għall-identitajiet diġitali fdati, l-inizjattiva Ewropea dwar l-identifikazzjoni elettronika u s-servizzi fiduċjarji (ir-Regolament eIDAS).
Dan ġie adottat fl-2014 u jipprovdi l-bażi għall-identifikazzjoni elettronika transfruntiera, l-awtentikazzjoni u ċ-ċertifikazzjoni tas-siti web fl-UE.
Il-proposta tal-Kummissjoni biex ikun hemm aġġornament fil-qafas u li l-koleġiżlaturi laħqu qbil politiku dwarha llum, se ttejjeb l-effettività u testendi l-benefiċċji tal-identità diġitali sigura u konvenjenti għas-settur privat u għall-użu mobbli.
Il-Kartiera tal-Identità Diġitali tal-UE se tkun qed toffri mod konvenjenti u sikur biex nużaw id-dokumenti diġitali personali tagħna u biex ikollna aċċess għas-servizzi online pubbliċi u privati fuq bażi ta’ kuljum.
Kollha kemm aħna se jkollna kontroll fuq id-data personali tagħna u l-konvenjenza li naqsmuha, jekk irridu, minn app.
Is-sigurtà, il-privatezza u l-konvenjenza huma t-triq tal-Ewropa lejn id-Deċennju Diġitali.
Il-Kartiera tal-Identità Diġitali tal-UE se tbiddel kompletament il-mod kif iċ-ċittadini u n-negozji Ewropej jinvolvu ruħhom fis-servizzi online billi jintegraw bla xkiel il-konvenjenza, is-sikurezza u l-privatezza.
Dan se jagħti s-setgħa liċ-ċittadini, jagħtihom kontroll fuq id-data tagħhom u jsaħħaħ is-sovranità teknoloġika tagħna.
Billi tipprovdi qafas trasparenti u sigur, din is-soluzzjoni innovattiva tiżgura li d-data personali tagħna tibqa’ salvagwardjata waqt li ninnavigaw id-dinja diġitali.
Illum, il-Kummissjoni Ewropea u r-Rappreżentant Għoli adottaw Komunikazzjoni Konġunta li tistabbilixxi kif l-UE se tindirizza l-impatt dejjem jikber tat-tibdil fil-klima u d-degradazzjoni ambjentali fl-oqsma tal-paċi, is-sigurtà u d-difiża.
L-estremi klimatiċi rikorrenti, iż-żieda fit-temperaturi u fil-livelli tal-baħar, id-deżertifikazzjoni, l-iskarsezza tal-ilma, it-theddid għall-bijodiversità, it-tniġġiż ambjentali u l-kontaminazzjoni qiegħdin jheddu s-saħħa u l-benesseri tal-umanità, u jistgħu joħolqu spostament, movimenti migratorji, pandemiji, inkwiet soċjali, instabilità u saħansitra kunflitti akbar.
Il-forzi armati tal-Ewropa qed iħabbtu wiċċhom ukoll mal-kundizzjonijiet operattivi li qed jinbidlu u li huma ta' sfida minħabba t-tibdil fil-klima.
Dan it-theddid ġdid diġà wassal lill-alleati u lis-sħab biex jaġġornaw il-politiki tagħhom ukoll.
Il-Komunikazzjoni Konġunta toffri prospettiva ġdida u tistabbilixxi l-qafas tal-UE bħala rispons għal dawn l-isfidi hekk kif jinvolvu s-soċjetà u l-operazzjonijiet ta' sigurtà tagħna kif ukoll il-kompetizzjoni ġeopolitika li kull ma jmur dejjem tintensifika għar-riżorsi u t-teknoloġiji meħtieġa għat-tranżizzjoni ekoloġika.
B'din il-Komunikazzjoni Konġunta, l-UE għandha l-għan li tintegra aħjar ir-rabta bejn il-klima, il-paċi u s-sigurtà fil-politiki esterni tal-UE, b'sett ta' azzjonijiet konkreti fl-ispettru kollu tad-data, il-politiki, il-missjonijiet, id-difiża, u l-kooperazzjoni ma' sħab terzi biex jiġi żgurat li l-impatti jitqiesu fil-livelli kollha tat-tfassil tal-politika esterna, l-ippjanar u l-operazzjonijiet.
Hija tistabbilixxi l-pjan tal-UE għall-Unjoni u s-sħab tagħha biex isiru aktar reżiljenti u sikuri hekk kif il-kriżi klimatika tintensifika, u ttejjeb il-konnessjonijiet bejn politiki differenti biex tiżgura li l-azzjoni esterna u l-kapaċitajiet ikunu xierqa biex jindirizzawdawn l-isfidi.
Il-Komunikazzjoni Konġunta tistabbilixxi erba' prijoritajiet ewlenin:
Biex twettaq dawn il-prijoritajiet, l-UE se timplimenta madwar 30 azzjoni, inkluż: l-istabbiliment ta' ċentru tad-data u tal-analiżi dwar il-klima u s-sigurtà ambjentali fi ħdan iċ-Ċentru Satellitari tal-UE; l-iskjerament ta' konsulenti ambjentali fil-missjonijiet u l-operazzjonijiet tal-Politika ta' Sigurtà u ta' Difiża Komuni (PSDK) tal-UE; l-istabbiliment ta' pjattaformi ta' taħriġ fil-livell nazzjonali u tal-UE bħal Pjattaforma tal-UE għat-Taħriġ dwar il-Klima, is-Sigurtà u d-Difiża; l-iżvilupp ta' analiżi bir-reqqa u studji ta' politiki u azzjonijiet relatati, speċjalment f'żoni ġeografiċi vulnerabbli bħas-Saħel jew l-Artiku.
It-terminu rabta bejn il-klima u s-sigurtà użat fil-Komunikazzjoni Konġunta jirreferi għall-impatt kemm tat-tibdil tal-klima kif ukoll għad-degradazzjoni ambjentali, inkluż telf ta' bijodiversità u inkwinament, għall-paċi, is-sigurtà u d-difiża.
It-tibdil fil-klima u d-degradazzjoni ambjentali huma intrinsikament interkonnessi u jaggravaw lil xulxin, u diġà qed jaffettwaw is-sigurtà tal-produzzjoni tal-ikel, inaqqsu r-rendiment ta' għelejjel ewlenin bħall-qamħirrum, ir-ross u l-qamħ, u jżidu r-riskju ta' fallimenti simultanji tal-ħsad f'pajjiżi produtturi ewlenin.
Fl-istess ħin, il-produzzjoni tal-ikel mhux sostenibbli tixpruna wkoll id-degradazzjoni ambjentali u l-iskarsezza tal-ilma.
Sal-2050, huwa stmat li aktar minn biljun persuna se jkollhom aċċess insuffiċjenti għall-ilma, li d-degradazzjoni tal-ħamrija tista' tiżdied għal 90 %, filwaqt li d-domanda għall-ikel tista' tiżdied b' 60 %.
L-instabbiltà kkawżata mill-klima u l-ambjent u l-iskarsezza tar-riżorsi tista u qiegħda tiġi strumentalizzata b'mod attiv minn gruppi armati u networks tal-kriminalità organizzata, reġimi korrotti jew awtoritarji, u minn partijiet oħra, inkluż permezz tal-kriminalità ambjentali.
Dan tal-aħħar diġà sar ir-raba' l-akbar settur tal-kriminalità globali li qed jikber u li qed ikompli jaċċellera l-kriżi ambjentali inkluż permezz tal-isfruttament mhux sostenibbli tar-riżorsi naturali.
Il-forzi armati tal-Ewropa jeħtieġ li fil-prattika jnaqqsu l-emissjonijiet ta' gassijiet serra u d-dipendenza fuq il-fjuwils fossili filwaqt li jintroduċu gradwalment l-enerġija ekoloġika, mingħajr ma jaffettwaw l-effettività operazzjonali tagħhom u r-reżiljenza ta' infrastruttura kritika relatata mad-difiża.
L-UE ilha għal ħafna snin b'mod ġenerali fuq quddiem nett tal-indirizzar tat-tibdil fil-klima ilha speċifikament tindirizzaha bħala multiplikatur ta' theddid mill-2008, u ilha tintrabat mal-ġestjoni tal-kriżijiet tal-UE u d-difiża Ewropea mill-2020.
Din il-Komunikazzjoni Konġunta twieġeb għall-konklużjonijiet tal-Kunsill ta' Marzu 2023 dwar id-Diplomazija dwar il-Klima u l-Enerġija li jappellaw għal integrazzjoni aħjar tar-rabta bejn il-klima, il-paċi u s-sigurtà fil-politika esterna tal-UE.
Komunikazzjoni Konġunta dwar ir-Rabta bejn il-Klima u s-Sigurtà
Il-kriżijiet klimatiċi u ambjentali jġibu bidliet radikali fid-dinja tagħna b’veloċità li qatt ma dehret fl-istorja tal-bniedem.
Dawn diġà għandhom impatt fuq is-sigurtà globali, u jġibu magħhom theddid ġdid u jżidu t-tensjonijiet.
Illum, l-UE tistabbilixxi perspettiva ġdida dwar ir-rabta bejn il-klima u s-sigurtà.
Se nissimplifikaw u nadattaw l-istrumenti esterni tagħna biex ngħinu fis-salvagwardja tas-sigurtà madwar id-dinja u biex inħejju lill-UE għall-implikazzjonijiet tas-sigurtà f’pajjiżna.
Il-paċi u s-sigurtà tagħna jiddependu fuq politiki klimatiċi u ambjentali robusti.
Mingħajr dan, ma jistax ikun hemm paċi.
It-tibdil fil-klima qed ibiddel ukoll il-mod kif il-forzi tad-difiża tal-Istati Membri jippjanaw, jinvestu u joperaw.
Iridu jadattaw għal kundizzjonijiet klimatiċi aktar severi.
Fl-istess ħin, jeħtieġ li jnaqqsu l-emissjonijiet tagħhom ta’ gassijiet serra u d-dipendenza fuq il-fjuwils fossili mingħajr ma jaffettwaw l-effettività operazzjonali tagħhom.
L-isfidi maħluqa mill-kriżi tripla planetarja tat-tibdil fil-klima, it-telf tal-bijodiversità u t-tniġġis diġà huma mifruxa, u jaffettwaw is-soċjetajiet u l-ekonomija tagħna, u b'mod partikolari s-saħħa, l-għajxien, u l-benesseri tan-nies madwar id-dinja.
Per eżempju, temperaturi ogħla u perjodi itwal ta' nixfa jillimitaw il-forniment tagħna ta' ilma ħelu, li jista' jfixkel it-tisqija ta' raba' li jinħadem u jhedded il-provvisti tal-ikel.
Dan, min-naħa tiegħu, jista' jaggrava t-tensjonijiet soċjoekonomiċi u jwassal għal nuqqas ta' sigurtà, anke kunflitt, fi ħdan u bejn l-istati.
Fl-2020, in-NU sabet li 12 mill-20 pajjiż l-aktar vulnerabbli għat-tibdil fil-klima u l-anqas preparati għalih, kienu jinsabu f'kunflitt.
Avvenimenti estremi tat-temp aktar frekwenti u diżastri kkawżati mill-klima diġà qed jispostaw lin-nies, jikkawżaw movimenti migratorji u jikkawżaw kriżijiet umanitarji.
Dan joħloq bażi ta' tnissil għall-kuntrabandu u forom oħra ta' kriminalità organizzata filwaqt li setgħat esterni jew gruppi radikali jabbużaw minn dawn is-sitwazzjonijiet biex ifixklu.
Il-kriminalità ambjentali issa hija t-tielet l-akbar settur tal-kriminalità globali, li jipprovdi sors ewlieni ta' introjtu għall-gruppi armati, l-ilbies tal-kriminalità organizzata u l-uffiċjali korrotti.
Mill-2008, il-Kummissarju Għoli tan-Nazzjonijiet Uniti għar-Rifuġjati (UNHCR) jistma li medja annwali ta' 21.5 miljun persuna ġew spostati bil-forza minħabba avvenimenti relatati mat-temp u dawn in-numri huma mistennija li jiżdiedu.
L-instabbiltà u l-insigurtà ta' dan it-tip f'pajjiżi terzi jista' jkollhom diversi effetti konsegwenzjali fuq l-Unjoni Ewropea.
L-implikazzjonijiet għas-sigurtà u d-difiża tat-tibdil fil-klima u d-degradazzjoni ambjentali issa saru aktar severi u kumplessi, minħabba:
L-UE indirizzat it-tibdil fil-klima bħala effett multiplikatur tat-theddid għall-ewwel darba fir-rapport tagħha dwar it-Tibdil fil-klima u s-sigurtà internazzjonali fl-2008.
Il-Pjan Direzzjonali dwar it-Tibdil fil-Klima u d-Difiża għall-2020 u l-Kunċett għal Approċċ Integrat dwar it-Tibdil fil-Klima u s-Sigurtà għall-2021 stabbilixxa konnessjonijiet bejn it-tibdil fil-klima u l-ġestjoni tar-riskju tal-UE u d-difiża Ewropea.
Il-Boxxla Strateġika tissottolinja wkoll il-ħtieġa li jiġi indirizzat l-impatt tat-tibdil fil-klima u d-degradazzjoni ambjentali fuq is-sigurtà globali u reġjonali, kif ukoll fuq il-forzi armati Ewropej u l-missjonijiet u l-operazzjonijiet tal-UE.
Madankollu, din il-Komunikazzjoni Konġunta hija l-ewwel perspettiva komprensiva dwar din ir-rabta.
L-ewwel linja ta' difiża kontra t-tidil fil-klima u d-degradazzjoni ambjentali għall-UE u l-Istati Membri tagħha hija li jkomplu jinvestu kemm fl-adattament għat-tibdil fil-klima kif ukoll fil-mitigazzjoni tiegħu, kif ukoll fil-protezzjoni u r-restawr tal-ambjent.
Skont il-Patt Ekoloġiku Ewropew, il-Kummissjoni Ewropea qed tieħu azzjoni leġiżlattiva robusta biex tavvanza t-tranżizzjoni ekoloġika u tħejji għall-isfidi tat-tibdil fil-klima fl-Ewropa u lil hinn minnha.
Sadanittant, dawn il-kriżijiet diġà jirriskjaw instabbiltà, nuqqas ta' sigurtà, u kunflitt madwar id-dinja.
Sabiex jiġu evitati, ġestiti u mnaqqsa tali riskji, il-Kummissjoni Ewropea u r-Rappreżentant Għoli qed jiżguraw li l-azzjoni esterna, il-politiki u l-kapaċitajiet ikunu adatti għall-futur u jsaħħu r-rabtiet bejn il-linji ta' politika ewlenin.
L-UE ser tadotta rispons aktar proattiv u komprensiv għall-isfidi tas-sigurtà multidimensjonali maħluqa mit-tibdil fil-klima, filwaqt li tfittex aktar kooperazzjoni mill-qrib mas-sħab internazzjonali tagħha u l-partijiet ikkonċernati biex tippromwovi soluzzjonijiet multilaterali.
B'mod konkret, din il-Komunikazzjoni Konġunta tidentifika madwar 30 azzjoni biex:
Hemm diversi inizjattivi eżistenti tal-UE — li jvarjaw minn miżuri ta' mitigazzjoni u adattament għat-tibdil fil-klima għall-prevenzjoni tal-kunflitti, il-ġestjoni tal-kriżijiet u l-azzjoni umanitarja — li diġà jirrispondu għar-riskji tas-sigurtà maħluqa mit-tibdil fil-klima u d-degradazzjoni ambjentali.
Din il-perspettiva l-ġdida tibni fuqhom u tgħaqqad aħjar il-flussi ta' ħidma differenti flimkien.
L-UE ser tkompli tibni kunsiderazzjonijiet klimatiċi u ambjentali fil-konsolidazzjoni tal-paċi, l-istabbilizzazzjoni, l-azzjoni umanitarja, il-ġestjoni tal-kriżijiet u l-irkupru wara l-kunflitt tagħha.
Filwaqt li l-politiki u l-prattiki relatati mal-klima u mal-ambjent se jiġu żviluppati b'sensittività għall-interazzjonijiet tagħhom mal-paċi u s-sigurtà.
L-Istati Membri tal-UE diġà bdew jindirizzaw l-isfidi relatati mal-klima u l-enerġija li jħabbtu wiċċhom magħhom il-forzi armati.
Pereżempju, hemm proġetti differenti għaddejjin biex jiġu żviluppati soluzzjonijiet għall-effiċjenza enerġetika għall-militar.
Id-data tal-Aġenzija Ewropea għad-Difiża turi li kien hemm gwadann ġenerali fl-effiċjenza enerġetika ta' madwar 33 % bejn l-2016 u l-2020.
Bħala parti mill-azzjonijiet maqbula taħt il-Boxxla Strateġika, l-Istati Membri bħalissa qed jiżviluppaw u jimplimentaw strateġiji nazzjonali biex iħejju lill-forzi armati għat-tibdil fil-klima.
Filwaqt li tibni fuq dawn l-istrateġiji nazzjonali, l-UE se żżid il-kooperazzjoni bejn l-Istati Membri biex tnaqqas ir-riskju ta' frammentazzjoni u tiżgura l-interoperabbiltà fost il-forzi armati tal-UE filwaqt li toħloq ekonomiji ta' skala, pereżempju bl-iżvilupp ta' standards għal fjuwils sostenibbli.
It-tisħiħ tal-isforzi tal-militar għall-adattament għat-tibdil fil-klima u għall-mitigazzjoni tat-tibdil fil-klima jista' jgħin biex tiġi ppreservata u potenzjalment tittejjeb il-prestazzjoni operazzjonali.
Il-Kummissjoni u r-Rappreżentant Għoli għandhom l-għan li jappoġġaw lill-Istati Membri jtejbu l-effiċjenza u s-sostenibbiltà tal-enerġija.
Dan se jnaqqas l-emissjonijiet tal-gassijiet serra u jnaqqas l-ispejjeż, iħaffef il-piż loġistiku u javvanza l-awtosostenibbiltà fil-kuntest operazzjonali, filwaqt li jibni s-sikurezza u l-libertà tal-moviment tal-forzi armati.
Barra minn hekk, jeħtieġ li t-tagħmir militari tal-ġenerazzjoni li jmiss ikun jista' jopera f'kundizzjonijiet klimatiċi diffiċli; il-forzi armati jeħtieġ li jadattaw għal dawk il-kundizzjonijiet aktar ħorox u jkunu mħarrġa u mgħammra għal assistenza militari aktar frekwenti lill-awtoritajiet ċivili b'reazzjoni għal diżastri naturali; u l-infrastruttura militari jeħtieġ li ssir aktar reżiljenti għall-klima bl-użu ta' teknoloġiji aktar nodfa.
B'dan il-ħsieb, is-servizzi rilevanti tal-Kummissjoni Ewropea, is-Servizz Ewropew għall-Azzjoni Esterna (SEAE), u l-Aġenzija Ewropea għad-Difiża (EDA) se jistabbilixxu Mekkaniżmu ġdid ta' Appoġġ għall-Klima u d-Difiża biex jaħdmu mal-Istati Membri biex jidentifikaw tali lakuni, ostakli u soluzzjonijiet kollaborattivi.
Il-Kummissjoni u r-Rappreżentant Għoli, f'konsultazzjoni mill-qrib mal-EDA, ser jikkunsidraw ukoll l-istabbiliment ta' Ċentru ta' Kompetenza dwar it-Tibdil fil-Klima, is-Sigurtà u d-Difiża mmexxi mill-UE.
Barra minn hekk, ser jiġu żviluppati profili ta' konsulenti ambjentali u ħtiġijiet ta' taħriġ relatati bil-ħsieb li jiġi żgurat l-iskjerament ta' konsulenti ambjentali fil-missjonijiet u l-operazzjonijiet kollha tagħna tal-Politika ta' Sigurtà u ta' Difiża Komuni (PSDK), kif mitlub fil-Boxxla Strateġika.
L-UE ser tkompli żżid l-involviment tagħha ma' organizzazzjonijiet internazzjonali u reġjonali u pajjiżi terzi, kemm fil-livell politiku kif ukoll f'dak operazzjonali.
L-UE tmexxi u tipparteċipa f'ħafna inizjattivi globali dwar is-suġġetti interkonnessi tas-sigurtà tal-ilma u tal-ikel, l-oċeani, it-tranżizzjoni tal-enerġija ekoloġika u l-ktajjen tal-valur tal-materja prima li kollha huma rilevanti ħafna għar-rabta bejn il-klima u s-sigurtà.
L-UE ser tuża l-mezzi u d-djalogi eżistenti kollha fil-livell bilaterali u mal-organizzazzjonijiet internazzjonali u l-G7 u l-G20, biex tindirizza t-tibdil fil-klima, id-degradazzjoni ambjentali u s-sigurtà.
L-UE diġà għandha diversi djalogi u sħubijiet dwar il-klima u s-sigurtà man-NU u l-aġenziji tagħha.
Is-sħubija Strateġika bejn l-UE u n-NU dwar l-operazzjonijiet ta' paċi u l-ġestjoni tal-kriżijiet għall-2022–2024 diġà tirrifletti r-rabta bejn il-klima u s-sigurtà bħala waħda mill-prijoritajiet ewlenin.
L-UE ser tkompli dawn l-isforzi u tintensifika l-iskambji, bħal mal-Mekkaniżmu ta' Sigurtà għall-Klima tan-NU, jew il-kooperazzjoni fuq il-post permezz tad-Delegazzjonijiet tal-UE jew il-missjonijiet u l-operazzjonijiet tal-Politika ta' Sigurtà u ta' Difiża Komuni (PSDK) tal-UE mal-operazzjonijiet ta' paċi tan-NU u dawk tan-NU.
Id-dikjarazzjoni Konġunta dwar il-kooperazzjoni bejn l-UE u n-NATO ta' Jannar 2023 enfasizzat il-ħtieġa li ż-żewġ korpi jindirizzaw l-implikazzjonijiet tas-sigurtà tat-tibdil fil-klima flimkien.
Iż-żewġ organizzazzjonijiet għamlu progress sostantiv, u issa se jiskambjaw aktar regolarment u b'mod aktar strutturat, b'enfasi fuq riżultati konkreti u tanġibbli.
L-UE ser tesplora l-possibbiltà li tistabbilixxi djalogu strutturat man-NATO.
It-tranżizzjoni lejn l-enerġija ekoloġika hija l-uniku mod sabiex tiġi żgurata simultanjament enerġija sostenibbli, sigura u affordabbli madwar id-dinja.
Biex niddekarbonizzaw is-sistema tal-enerġija tagħna u niżguraw użu b'suċċess fuq skala kbira ta' sorsi ta' enerġija rinnovabbli, neħtieġu ktajjen tal-provvista siguri, reżiljenti u sostenibbli għall-manifattura ta' teknoloġiji tal-enerġija nadifa.
Ħafna mill-ktajjen tal-provvista għall-enerġiji rinnovabbli u l-mobbiltà b'emissjonijiet żero jiddependu fuq il-minerali u l-materjali u l-komponenti derivati minnhom.
B'riżultat ta' dan, il-konsiderazzjonijiet tas-sigurtà tal-enerġija se jkunu dejjem aktar dwar l-aċċess għal dawk il-minerali u l-oġġetti.
Qed nesperjenzaw tellieqa globali għall-provvista u r-riċiklaġġ ta' materja prima kritika.
F'ambjent kompetittiv bħal dan, l-UE qed tfittex li tiżgura provvisti stabbli, tagħti spinta lill-awtonomija strateġika tagħha u tnaqqas id-dipendenza fuq l-importazzjonijiet.
Dawn huma l-objettivi ewlenin tal-Att dwar il-Materja Prima Kritika, li l-Kummissjoni pproponiet fis-16 ta' Marzu 2023.
Il-Kummissjoni Ewropea ma tqisx il-ġeoinġinerija bħala s-soluzzjoni għat-tibdil fil-klima, peress li ma tindirizzax il-kawża ewlenija tal-problema: iż-żieda fl-emissjonijiet globali ta' gassijiet b'effett ta' serra fl-atmosfera.
L-uniku mod biex jitwaqqaf it-tisħin globali u jitnaqqsu l-impatti tat-tibdil fil-klima huwa billi dawk l-emissjonijiet jinġiebu għal żero netti.
Fl-Istat attwali tal-iżvilupp, intervent deliberat fis-sistemi naturali tad-Dinja, bħall-iskjerament ta' modifika tar-radjazzjoni solari (SRM), jirrappreżenta livell inaċċettabbli ta' riskju għall-bnedmin u għall-ambjent.
M'hemm l-ebda għarfien xjentifiku ċar dwar l-impatt u l-konsegwenzi li azzjonijiet bħal dawn se jġibu magħhom, u s'issa ma ġew żviluppati l-ebda regoli xierqa f'dan ir-rigward.
Proċess ta' rieżami xjentifiku komprensiv li jkun inklużiv u rappreżentattiv globalment huwa essenzjali.
Bħala prekawzjoni, il-Kummissjoni Ewropea u r-Rappreżentant Għoli se jappoġġaw l-isforzi internazzjonali biex jivvalutaw b'mod komprensiv ir-riskji u l-inċertezzi ta' tali interventi klimatiċi u jippromwovu diskussjonijiet dwar qafas internazzjonali potenzjali għall-governanza tagħhom, inkluża r-riċerka dwar aspetti relatati.
Huma biss miżuri ambizzjużi ta' mitigazzjoni tat-tibdil fil-klima flimkien mal-adattament għat-tibdil fil-klima li se jippermettulna nilħqu l-objettivi tal-Ftehim ta' Pariġi.
L-UE qed tieħu azzjoni deċiżiva bil-pakkett “Lesti għall-mira ta' 55 %” biex tikseb tnaqqis nett tal-emissjonijiet ta' mill-inqas 55 % sal-2030, l-impenn vinkolanti fit-tul tagħha li ssir newtralità klimatika sal-2050 u li tadatta għall-impatt tat-tibdil fil-klima, kif stabbilit fl-Istrateġija ta' Adattament tal-UE.
Illum, il-Kummissjoni Ewropea tat valutazzjoni pożittiva tal-pjan għall-irkupru u r-reżiljenza mmodifikat ta' Malta, li jinkludi kapitolu REPowerEU.
Il-pjan issa jiswa EUR 328 miljun f'għotjiet (żieda minn EUR 316.4 miljun) u jkopri 31 riforma u 16-il investiment.
Minħabba r-reviżjoni ‘l isfel tal-allokazzjoni tal-għotjiet tagħha, Malta neħħiet żewġ investimenti, jiġifieri l-kostruzzjoni ta' baċir ġdid tal-laneċ f'Buġibba, il-Bajja ta' San Paul, u t-twaqqif ta' Ċentru għall-Eċċellenza fl-Edukazzjoni Vokazzjonali, il-Kampus tal-ITS.
Malta naqqset ukoll żewġ miżuri, relatati mad-diġitalizzazzjoni tas-settur tas-saħħa u mar-rinnovazzjoni tal-isptar pubbliku ta' Mount Carmel.
Dawn il-bidliet u bidliet żgħar oħra li saru minn Malta fil-pjan oriġinali huma bbażati fuq il-ħtieġa li jitqiesu:
Importanti, Malta żiedet kapitolu REPowerEU mal-pjan tagħha, inkluż riforma waħda ġdida u investiment ġdid wieħed biex twettaq l-objettivi tal-Pjan REPowerEU biex l-Ewropa ssir indipendenti mill-fjuwils fossili Russi ferm qabel l-2030, fid-dawl tal-invażjoni tar-Russja tal-Ukrajna.
Iż-żewġ miżuri għandhom l-għan li jiffaċilitaw iż-żieda tal-enerġija rinnovabbli fit-taħlita tal-enerġija ta' Malta u li jsaħħu l-grilja tal-elettriku, u b'hekk jagħmluha aktar adatta għall-użu ta' sorsi ta' enerġija rinnovabbli.
L-investiment jikkonċerna t-tisħiħ u l-estensjoni tan-network tad-distribuzzjoni tal-elettriku permezz ta' investimenti fil-grilja, fis-servizzi ta' distribuzzjoni u fil-ħżin tal-batteriji.
Ir-riforma tinvolvi s-simplifikazzjoni tal-proċeduri għall-għoti ta' permessi għal proġetti tal-enerġija rinnovabbli u li l-installazzjonijiet tal-enerġija solari jsiru obbligatorji għal ċerti binjiet ġodda.
Biex tiffinanzja l-ambizzjoni akbar tal-pjan tagħha, Malta talbet li tittrasferixxi għall-pjan is-sehem tagħha tar-Riżerva ta' Aġġustament għall-Brexit (BAR), f'konformità mar-Regolament REPowerEU, li jammonta għal EUR 40 miljun.
Dawn il-fondi, miżjuda mal-allokazzjoni tal-għotjiet tar-REPowerEU ta' Malta ta' EUR 29.9 miljun, jagħmlu l-pjan modifikat approvat b'valur ta' EUR 328 miljun.
Spinta addizzjonali għat-tranżizzjoni ekoloġika ta' Malta
Il-pjan modifikat għandu enfasi ferm aktar b'saħħitha fuq it-tranżizzjoni ekoloġika, billi jiddedika 68.8 % (żieda minn 53.8 % fil-pjan oriġinali) tal-fondi disponibbli għal miżuri li jappoġġaw l-objettivi klimatiċi.
Il-miżuri ta' riforma u ta' investiment inklużi fil-kapitolu tar-REPowerEU jikkontribwixxu bis-sħiħ għat-tranżizzjoni ekoloġika.
Ir-riforma se teħtieġ l-installazzjoni ta' soluzzjonijiet ta' enerġija rinnovabbli fuq ċerti binjiet ġodda.
Se jiġu adottati skedi ta' żmien iqsar u vinkolanti għall-proċeduri tal-applikazzjoni u tal-għoti tal-permessi tal-installazzjonijiet tal-enerġija rinnovabbli fuq is-serer u għal proġetti oħra tal-enerġija rinnovabbli.
L-investiment fil-grilja tal-elettriku se jagħmel il-grilja aktar b'saħħitha u usa', filwaqt li jindirizza l-ostakli eżistenti fil-provvista ta' enerġija stabbli, flessibbli u li twieġeb malajr, u jagħmel il-grilja aktar adattata għall-użu tal-enerġija rinnovabbli.
Il-pjan iżomm l-appoġġ għall-investimenti fir-rinnovazzjoni u t-titjib fl-effiċjenza enerġetika tal-bini tas-settur privat u pubbliku (skejjel, sptarijiet u uffiċċji).
Bl-istess mod, il-pjan ikompli jappoġġa d-dekarbonizzazzjoni tat-trasport fis-setturi pubbliċi u privati, inkluża skema ta' skrappjar (jiġifieri programm immirat lejn il-promozzjoni tas-sostituzzjoni ta' vetturi qodma b'vetturi moderni) u għotjiet għax-xiri ta' vetturi b'emissjonijiet żero.
It-tisħiħ tat-tħejjija diġitali u r-reżiljenza soċjali ta' Malta
L-ambizzjoni diġitali tal-pjan ta' Malta għadha għolja.
Il-pjan issa jiddedika 26.2 % (żieda minn 25.5 %) tal-allokazzjoni totali tiegħu biex jappoġġa t-tranżizzjoni diġitali.
Il-pjan jinkludi investimenti għad-diġitalizzazzjoni tal-amministrazzjoni pubblika, għat-tisħiħ tas-sistemi tal-IT tal-gvern u għat-titjib tas-servizzi pubbliċi diġitali.
Il-pjan ta' Malta jinkludi wkoll investimenti fid-diġitalizzazzjoni ta' mill-inqas 360 kumpanija, b'mod partikolari l-SMEs.
Id-dimensjoni soċjali tal-pjan modifikat għadha ambizzjuża, bir-riformi tas-saħħa u soċjali jibqgħu l-istess.
Il-pjan jinkludi miżuri sinifikanti biex jikkontribwixxu għall-indirizzar tal-vulnerabbiltajiet fil-qasam tal-edukazzjoni u t-taħriġ, l-impjiegi, il-protezzjoni soċjali u s-saħħa.
Huwa jippromwovi wkoll l-implimentazzjoni tal-Pilastru Ewropew tad-Drittijiet Soċjali, filwaqt li jressaq miżuri għall-prevenzjoni tat-tluq bikri mill-iskola, itejjeb il-kwalità u l-inklużività tas-sistema edukattiva, u jespandi l-gwida u l-opportunitajiet ta' taħriġ mill-ġdid u ta' titjib tal-ħiliet għall-adulti kollha, b'mod partikolari dawk b'livell baxx ta' ħiliet.
Il-Kunsill issa se jkollu, bħala regola, erba' ġimgħat biex japprova l-valutazzjoni tal-Kummissjoni.
L-approvazzjoni tal-Kunsill tippermetti lil Malta tippreżenta t-tieni talba tagħha għal pagament skont l-RRF u talba għal EUR 14-il miljun fi prefinanzjament taħt ir-REPowerEU.
Taħt l-RRF, Malta s'issa rċeviet EUR 41 miljun fi prefinanzjament f'Diċembru 2021, kif ukoll l-ewwel pagament ta' EUR 52.3 miljun f'Marzu 2023.
Il-Kummissjoni se tawtorizza aktar żborżi bbażati fuq l-ilħuq sodisfaċenti tal-istadji importanti u l-miri deskritti fil-pjan ta' Malta għall-irkupru u r-reżiljenza, li jirriflettu l-progress fl-implimentazzjoni tal-investimenti u r-riformi.
Il-Website tal-Pjan ta' Malta għall-Irkupru u r-Reżiljenza
Il-Kapitoli tar-REPowerEU u r-reviżjoni tal-pjanijiet ta' rkupru
Kif impenjat ruħha li tagħmel matul in-negozjati dwar il-baġit fit-tul tal-UE 2021-2027, il-Kummissjoni Ewropea llum lestiet il-proposta tagħha għall-ġenerazzjoni li jmiss ta' riżorsi proprji.
Il-pakkett tal-lum jinkludi riżorsa proprja statistika temporanja ġdida bbażata fuq il-profitti tal-kumpaniji.
Wara l-ftehim politiku dwar il-pakkett “Lesti għall-mira ta' 55 %”, li għandu l-għan li jiżgura li l-politiki tal-UE jikkontribwixxu għan-newtralità klimatika tal-kontinent tagħna, il-Kummissjoni qed tipproponi wkoll li taġġusta l-proposti dwar ir-riżorsi proprji bbażati fuq l-iskema tal-UE għall-Iskambju ta' Kwoti tal-Emissjonijiet (ETS) u l-Mekkaniżmu ta' Aġġustament tal-Karbonju fil-Fruntieri (CBAM) meta mqabbla mal-proposti oriġinali ta' Diċembru 2021.
Il-proposta tal-lum tikkompleta u taġġorna l-pakkett għall-ġenerazzjoni li jmiss ta' riżorsi proprji għall-baġit ippreżentat lura f'Diċembru 2021.
Dak iż-żmien kienu ġew proposti tliet sorsi ta' dħul: wieħed ibbażat fuq id-dħul mill-iskambju tal-kwoti tal-emissjonijiet (ETS), wieħed ibbażat fuq ir-riżorsi ġġenerati mill-mekkaniżmu propost tal-UE ta' aġġustament tal-karbonju fil-fruntieri, u wieħed ibbażat fuq is-sehem ta' profitti residwi minn kumpaniji multinazzjonali li se jiġu riallokati lill-Istati Membri tal-UE skont il-ftehim reċenti tal-OECD/G20 dwar ir-riallokazzjoni tad-drittijiet tal-intaxxar (“L-Ewwel Pilastru”).
Dan tlesta llum permezz ta' riżorsa proprja statistika marbuta mas-settur korporattiv.
Ladarba jidħol fis-seħħ, dan il-basket ta' riżorsi proprji ġodda se jiżgura finanzjament fit-tul adegwat tal-baġit inkluż ir-ripagament ta' NextGenerationEU.
Il-President tal-Kummissjoni Ewropea von der Leyen qalet: “Il-proposta tal-lum tikkompleta l-proposta tagħna għal riżorsi proprji ġodda u stabbli biex jiffinanzjaw l-investimenti massivi ta' NextGenerationEU fl-irkupru u r-reżiljenza tal-UE b'erba' riżorsi proprji ġodda għall-baġit tal-UE.
L-Istati Membri issa għandhom l-elementi kollha biex jaslu għal ftehim rapidu u jiżguraw il-finanzjament għall-baġit tal-UE.”
Riżorsa proprja ġdida temporanja bbażata fuq l-istatistika fuq il-profitti tal-kumpaniji
Fl-2020, il-Parlament Ewropew, il-Kunsill u l-Kummissjoni qablu flimkien li għandha tiġi proposta riżorsa proprja marbuta mas-settur korporattiv.
Ir-riżorsa proprja statistika ġdida bbażata fuq il-profitti tal-kumpaniji se tkun temporanja, u se tiġi sostitwita b'kontribuzzjoni possibbli mingħand l-Intrapriżi fl-Ewropa: Qafas għat-Tassazzjoni tal-Introjtu (BEFIT), ladarba jiġi propost u maqbul b'mod unanimu mill-Istati Membri kollha.
Sadanittant, ir-riżorsa proprja mressqa llum se tiġi kkalkulata bħala 0.5 % tal-bażi tal-profitt nozzjonali tal-kumpaniji tal-UE, indikatur ikkalkulat mill-Eurostat fuq il-bażi tal-istatistika tal-kontijiet nazzjonali.
Din mhijiex taxxa fuq il-kumpaniji, u lanqas ma żżid l-ispejjeż tal-konformità tal-kumpaniji.
Din se tkun kontribuzzjoni nazzjonali mħallsa mill-Istati Membri bbażata fuq is-surplus operatorju gross għas-setturi tal-korporazzjonijiet finanzjarji u mhux finanzjarji, li tgħin biex jiġi bbilanċjat il-basket ta' riżorsi proprji u tkompli tiddiversifika s-sorsi ta' dħul tal-baġit tal-UE.
Ir-riżorsa proprja statistika fuq il-profitti tal-kumpaniji tkun tipprovdi dħul mill-2024 ta' madwar EUR 16-il biljun (prezzijiet tal-2018) fis-sena.
Aġġustament tar-riżorsa proprja tal-ETS
Wara ż-żieda fil-prezz tal-karbonju għal madwar EUR 80 għal kull tunnellata ta' CO2 fl-2022 (minn EUR 55 fl-2021), id-dħul tal-Istati Membri mill-Iskema għall-Iskambju ta' Kwoti tal-Emissjonijiet (ETS) irdoppja matul sentejn għal kważi EUR 30 biljun fl-2022.
Il-prezzijiet mistennija jibqgħu ferm ogħla minn EUR 55 għal kull tunnellata ta' CO2 fis-snin li ġejjin.
Meta mqabbla mal-proposta oriġinali tagħha ta' Diċembru 2021, il-Kummissjoni qed tipproponi li żżid ir-rata ta' ġbir għar-riżorsa proprja bbażata fuq l-ETS għal 30 % mid-dħul kollu ġġenerat mill-iskambju ta' kwoti tal-emissjonijiet tal-UE, żieda mill-25 % proposti oriġinarjament.
Dan mistenni jiġġenera dħul tal-baġit tal-UE ta' madwar EUR 7 biljun (fi prezzijiet tal-2018) kull sena mill-2024 'il quddiem.
Dan mistenni jiżdied għal madwar EUR 19-il biljun fis-sena mill-2028, meta d-dħul mill-ETS il-ġdida jidħol ukoll fil-baġit tal-UE.
Fl-istess ħin, id-dħul annwali allokat lill-Istati Membri mill-ETS jista' jaqbeż l-EUR 46 biljun, u b'hekk jaqbeż bil-bosta dak li kien mistenni meta ġiet ippreżentata l-proposta “Lesti għall-mira ta' 55 %”.
Aġġustament tas-CBAM
Fid-dawl tal-pakkett “Lesti għall-mira ta' 55 %”, il-Kummissjoni qed tipproponi wkoll aġġustament tekniku għall-qafas ta' kontroll tal-Mekkaniżmu ta' Aġġustament tal-Karbonju fil-Fruntieri (CBAM), biex tallinja l-proposta oriġinali tagħha għal riżorsa proprja mat-test adottat.
Dan is-sors ta' dħul mistenni jiġġenera madwar EUR 1.5 biljun fis-sena mill-2028 għall-baġit tal-UE.
Il-proposta tal-lum se tikkontribwixxi għan-negozjati mal-Istati Membri fil-Kunsill dwar il-ġenerazzjoni li jmiss ta' riżorsi proprji għall-baġit.
Id-diskussjonijiet leġiżlattivi dwar l-ewwel proposta ta' Diċembru 2021 għamlu progress limitat.
Filwaqt li t-tieni proposta għal riżorsi proprji ġodda kienet oriġinarjament dovuta sal-2024, il-Kummissjoni ddeċidiet li tippreżentaha qabel, ħalli l-Istati Membri jkollhom l-elementi kollha biex jieħdu sehem fin-negozjati fil-qafas tal-pjan direzzjonali maqbul.
Il-Kummissjoni tappella lill-Kunsill biex iħaffef dawn in-negozjati.
Il-baġit tal-UE bħalissa qed jiġi ffinanzjat permezz ta' erba' riżorsi proprji.
L-introduzzjoni ta' sorsi ġodda ta' dħul kienet ambizzjoni li ilha għal dawk li jfasslu l-politika tal-UE, peress li toħloq il-benefiċċji li ġejjin:
Il-ġenerazzjoni li jmiss ta' riżorsi proprji tal-UE (europa.eu)
Riżorsi proprji (Europa.eu)
Bil-proposta tal-lum, il-basket sħiħ ta’ riżorsi proprji qiegħed fuq il-mejda.
Il-ballun issa f’idejn l-Istati Membri, li għandhom jerfgħu r-responsabbiltà tagħhom biex jiżguraw li l-baġit tal-UE jiġi ffinanzjat fis-snin li ġejjin f’konformità mal-prijoritajiet politiċi tagħna.
Ħarġu r-riżultati tal-istħarriġ annwali tal-2022 tal-Patt għall-Ħiliet.
Il-Patt tal-UE għall-Ħiliet għen lill-kumpaniji u lill-ħaddiema madwar l-Ewropa b'mod sinifikanti biex isaħħu t-taħriġ fil-ħiliet.
Skont l-istħarriġ, 2 miljun ruħ ibbenefikaw mill-attivitajiet ta' titjib tal-ħiliet u ta' taħriġ mill-ġdid fil-qafas tal-Patt.
Ġew aġġornati jew żviluppati 15,500 programm ta' taħriġ, u l-membri tal-Patt investew €160 miljun f'inizjattivi għall-ħiliet.
Dan huwa kontribut importanti għas-Sena Ewropea tal-Ħiliet.
Billi jlaqqa' flimkien l-industrija, is-sħab soċjali, il-fornituri tat-taħriġ vokazzjonali u tal-edukazzjoni, l-awtoritajiet pubbliċi, is-servizzi tal-impjiegi u oħrajn f'setturi differenti, il-Patt għall-Ħiliet jippromwovi approċċ kollettiv biex jiġu indirizzati l-isfidi u n-nuqqasijiet fl-iżvilupp tal-ħiliet.
Dan huwa speċjalment rilevanti f'dinja tax-xogħol li qed tinbidel malajr u għat-tranżizzjonijiet ekoloġiċi u diġitali.
Aktar minn 80% tal-membri tal-Patt li ħadu sehem fl-istħarriġ japprezzaw l-appoġġ tal-Patt biex setgħu jiġu żgurati opportunitajiet konkreti ta' taħriġ għall-ħaddiema madwar l-Ewropa.
Jidher li s-sħubijiet tal-ħiliet permezz tal-Patt kienu effettivi biex jiġu indirizzati l-ħtiġijiet tal-ħiliet settorjali u ħallew impatt pożittiv fuq it-tisħiħ tal-ħiliet tal-ħaddiema.
Sal-lum, 1,500 organizzazzjoni ngħaqdu fil-Patt għall-Ħiliet, u ġew stabbiliti 18-il sħubija tal-ħiliet fuq skala kbira f'setturi strateġiċi bħall-enerġija rinnovabbli, is-settur tal-kura u l-mikroelettronika.
Dan ifisser li ġiet stabbilita mill-inqas sħubija waħda tal-ħiliet fuq skala kbira għal kull ekosistema industrijali tal-Istrateġija Industrijali tal-UE.
Flimkien, is-sħubijiet kollha wiegħdu li jipprovdu taħriġ lil aktar minn 10 miljun ruħ fis-snin li ġejjin.
Ir-rapport tal-istħarriġ juri wkoll eżempji konkreti ta' azzjonijiet ta' taħriġ fil-ħiliet li rnexxew, mill-membri tal-Patt madwar l-Ewropa, fosthom dawn li ġejjin:
L-istħarriġ jiżvela l-impatt pożittiv u konkret tas-sħubijiet dwar il-ħiliet fuq skala kbira, fl-għoti tal-ħiliet meħtieġa lill-ħaddiema biex jirnexxu.
Għas-setturi tagħhom, il-membri tal-Patt irrappurtaw monitoraġġ imsaħħaħ tal-ħiliet meħtieġa, disponibbiltà akbar ta' opportunitajiet tat-taħriġ ta' kwalità għolja, u l-implimentazzjoni ta' attivitajiet aktar inklużivi biex tingħata spinta lill-ħiliet.
Permezz ta' sħubijiet jew networks tal-ħiliet (eż. raggruppamenti industrijali), ingħaqdu flimkien 21,500 parti kkonċernata biex jixprunaw inizjattivi tal-iżvilupp tal-ħiliet li jħallu impatt u laħqu 19-il miljun ruħ fl-Ewropa permezz ta' attivitajiet tal-promozzjoni u tad-disseminazzjoni.
Il-Patt għall-Ħiliet, inizjattiva ewlenija fil-qafas tal-Aġenda għall-Ħiliet għall-Ewropa, tnieda fl-10 ta' Novembru 2020.
Dan ilaqqa' flimkien lis-sħab rilevanti biex jidentifikaw ir-rekwiżiti tal-ħiliet u jimpenjaw ruħhom li jħarrġu lill-ħaddiema mill-ġdid.
L-għan huwa li jinbnew sħubijiet li jindirizzaw il-ħtiġijiet tas-suq tax-xogħol, jiġu appoġġati t-tranżizzjonijiet ekoloġiċi u diġitali, u jiġu promossi strateġiji tat-tkabbir lokali u reġjonali.
Is-sħab li jingħaqdu mal-Patt jiffirmaw Karta li tiddeskrivi l-prinċipji ewlenin dwar it-taħriġ ta' kwalità, it-tagħlim tul il-ħajja u l-inklużjoni.
Huma jimpenjaw ruħhom li jsarrfu l-impenn tagħhom f'azzjonijiet konkreti dwar it-titjib tal-ħiliet u t-taħriġ mill-ġdid.
Meta jissieħbu fil-Patt, il-partijiet ikkonċernati jiksbu aċċess għal networking u għal ċentri tal-kondiviżjoni tal-għarfien u tar-riżorsi.
Il-Kummissjoni tipprovdi wkoll informazzjoni u gwida dwar il-finanzjament u l-programmi tal-UE għall-iżvilupp tal-ħiliet.
L-istħarriġ annwali tal-Patt għall-Ħiliet huwa għodda importanti ta' monitoraġġ li tinforma l-attivitajiet tat-tagħlim reċiproku fi ħdan il-Patt.
Is-sejbiet tiegħu se jiġu diskussi wkoll waqt il-konferenza “Making skills count” li se ssir bejn it-8 u d-9 ta' Ġunju 2023, bħala parti mis-Sena Ewropea tal-Ħiliet.
L-istħarriġ, li sar bejn Frar u Marzu 2023, irċieva tweġibiet mingħand 461 membru tal-Patt, li juru l-progress li għamlu sa Diċembru 2022.
Il-Patt għall-Ħiliet jikkontribwixxi wkoll għall-miri ewlenin tal-UE, approvati mill-Istati Membri, li sal-2030, mill-inqas 60% tal-adulti kollha jipparteċipaw fit-taħriġ kull sena u mill-inqas 78% tal-popolazzjoni ta' bejn l-20 u l-64 sena jkollha impjieg sal-2030.
Rapport annwali tal-2022 tal-Patt għall-Ħiliet: rapport sħiħ u skeda informattiva
Sit Web tal-Patt għall-Ħiliet
Formola għas-sħab interessati li jingħaqdu mal-Patt għall-Ħiliet
Sit web tas-Sena Ewropea tal-Ħiliet
X'inhu l-għan tad-Direttiva fir-rigward tar-rekwiżiti tal-istat tal-bandiera?
L-Istati tal-bandiera (l-Istat li jirreġistra l-vapur u li l-vapur jopera skont il-liġi tiegħu) huma fundamentali biex tiġi żgurata s-sikurezza marittima.
Kull Stat tal-bandiera għandu jieħu l-miżuri kollha meħtieġa biex jafferma s-sikurezza tal-vapur u l-konformità mar-regoli u r-regolamenti internazzjonali, inklużi r-regoli tal-OMI.
Dawn huma meqjusa bħala l-ewwel linja ta' difiża fis-sikurezza marittima.
Ir-reviżjoni tad-Direttiva 2009/21/KE dwar il-konformità mar-rekwiżiti tal-Istat tal-bandiera hija mfassla biex taġġorna u ttejjeb il-leġiżlazzjoni tal-UE sabiex jittejbu s-sikurezza u l-prevenzjoni tat-tniġġis mill-vapuri tal-UE.
Id-Direttiva dwar l-Istat tal-bandiera ma tistabbilix standards, iżda minflok tinkorpora - fil-qafas legali tal-UE - ir-regolamenti u l-istandards stabbiliti fuq il-livell tal-OMI.
Dawn jirrikjedu li l-Istati tal-bandiera jimplimentaw u japplikaw b'mod korrett il-Konvenzjonijiet u jkollhom ir-riżorsi u s-setgħat meħtieġa biex jassumu l-obbligi internazzjonali tagħhom u jiżguraw il-konformità tal-vapuri li jtajru l-bandiera tagħhom ma' dawn ir-regoli.
Il-proposta tipprevedi implimentazzjoni armonizzata ta' dawn ir-regoli, f'termini ta' kondiviżjoni ta' informazzjoni dwar l-eżitu tal-ispezzjonijiet tal-Istati Membri, ta' promozzjoni tal-użu ta' ċertifikati elettroniċi, tal-iżgurar li jiġu ddedikati riżorsi adegwati għall-infurzar u tat-taħriġ xieraq għall-ispetturi kif ukoll ta' sorveljanza suffiċjenti fuq kwalunkwe xogħol ta' spezzjoni esternalizzat.
X'bidliet qed jiġu proposti għad-Direttiva dwar ir-rekwiżiti tal-istat tal-bandiera u għaliex?
Id-direttiva attwali tmur lura għall-2009 u jeħtieġ li tiġi aġġornata biex jitqiesu l-bidliet li seħħew kemm fl-ambjent regolatorju internazzjonali kif ukoll fit-teknoloġija.
Il-proposta tal-lum se tintroduċi l-partijiet rilevanti għall-istat tal-bandiera tal-Kodiċi tal-Implimentazzjoni tal-Istrumenti tal-OMI fid-dritt tal-UE, u tallinja l-obbligi tal-UE mad-dispożizzjonijiet internazzjonali.
Dan se jiżgura li l-Istati Membri tal-UE jissodisfaw b'mod korrett, effettiv u konsistenti l-obbligi tagħhom bħala Stati tal-bandiera.
Barra minn hekk, il-proposta se tappoġġa l-amministrazzjonijiet tal-Istat tal-bandiera tal-Istati Membri tal-UE billi:
Se jiġi stabbilit grupp ta' Stati Membri biex jiżdied il-fehim komuni tal-kwistjonijiet tal-Istat tal-bandiera, biex jikkondividi l-informazzjoni, il-fehmiet u l-esperjenza, inklużi modi kif jiġi mmodernizzat il-mod li bih titkejjel il-prestazzjoni tal-Istat tal-bandiera.
Fl-aħħar nett, il-leġiżlazzjoni se tipprevedi l-għoti ta' appoġġ għall-bini tal-kapaċità mill-Aġenzija Ewropea għas-Sigurtà Marittima lill-ispetturi tal-Istat tal-bandiera tal-Istati Membri.
X'inhu l-għan tad-Direttiva fir-rigward tal-kontroll mill-Istat tal-port?
Il-kontroll mill-Istat tal-port huwa sistema ta' spezzjoni tal-vapuri tal-merkanzija barranin (tal-merkanzija jew tal-passiġġieri) fil-portijiet.
Il-kontrolli huma maħsuba biex jivverifikaw li l-kompetenza tal-ekwipaġġ u l-kundizzjoni tal-vapur u tat-tagħmir tiegħu jikkonformaw mar-rekwiżiti tal-konvenzjonijiet internazzjonali dwar is-sikurezza tal-ħajja fuq il-baħar, il-kundizzjonijiet tax-xogħol u tal-għajxien abbord u dwar il-protezzjoni tal-ambjent tal-baħar.
Bħala tali, hija parti vitali mill-katina tas-sikurezza marittima.
Il-kontroll mill-Istat tal-port huwa għodda ta' infurzar u l-istandards li japplika huma stabbiliti fuq il-livell l tal-OMI (jew f'xi każijiet minn leġiżlazzjoni speċifika tal-UE).
Il-kontroll mill-Istat tal-port huwa meqjus bħala t-tieni linja ta' difiża, wara l-Istat tal-bandiera.
Il-kontroll mill-Istat tal-port fl-UE huwa bbażat fuq struttura intergovernattiva: il-Memorandum ta' Qbil ta' Pariġi (“MtQ ta' Pariġi”).
It-22 Stat Membru kollha tal-UE li għandhom portijiet tal-baħar, flimkien mal-Kanada, l-Iżlanda, in-Norveġja u r-Renju Unit huma membri tal-MtQ ta' Pariġi.
Ir-Russja hija membru wkoll, iżda s-sħubija tagħha ġiet sospiża f'Mejju 2022 wara l-gwerra ta' aggressjoni tar-Russja kontra l-Ukrajna.
L-EMSA taħdem mill-qrib mal-Istati Membri tal-UE u tal-MtQ ta' Pariġi biex timplimenta r-reġim tal-kontroll mill-Istat tal-port.
Bħala medja, l-Istati Membri tal-MtQ ta' Pariġi jwettqu aktar minn 15 000 spezzjoni ta' kontroll mill-Istat tal-port kull sena.
X'bidliet qed jiġu proposti għad-Direttiva dwar il-kontroll mill-Istat tal-port u għaliex?
Il-proposta għar-reviżjoni tad-Direttiva 2009/16/KE għandha l-għan li ttejjeb ir-reġim ta' kontroll mill-Istat tal-port tal-UE billi tallinjah mal-iżviluppi fuq il-livell tal-OMI u tal-MtQ ta' Pariġi biex jiġi żgurat li ma jkun hemm l-ebda kontradizzjoni bejn l-obbligi tal-Istati Membri fuq il-livell tal-UE u dak internazzjonali.
Se tinkorpora wkoll żewġ strumenti legali ambjentali internazzjonali importanti, jiġifieri l-konvenzjoni tal-OMI dwar il-Ġestjoni tal-Ilma tas-Saborra u l-konvenzjoni ta' Nairobi dwar it-Tneħħija tal-Fdalijiet ta' Bastimenti, li jfisser li issa l-vapuri se jiġu spezzjonati biex jiġi vverifikat li jikkonformaw mad-dispożizzjonijiet ta' dawn il-Konvenzjonijiet.
Il-proposta tipprevedi wkoll l-iżvilupp ta' reġim volontarju ta' kontroll mill-Istat tal-port għal dawk l-Istati Membri tal-UE li jixtiequ jispezzjonaw bastimenti tas-sajd akbar li jtajru bandiera barranija (itwal minn 24 metru).
It-test emendat se jinkoraġġixxi wkoll l-adozzjoni u l-użu ta' ċertifikati elettroniċi tal-vapuri billi jipprevedi repożitorju ċentrali u għodda ta' validazzjoni komuni biex ikunu jistgħu jsiru spezzjonijiet imħejjija aħjar u aktar speċifiċi.
Qed jitressqu emendi leġiżlattivi biex jiġu indirizzati problemi li nqalgħu fl-implimentazzjoni tar-reġim attwali ta' kontroll mill-Istat tal-port, relatati ma' spezzjonijiet maqbuża (jew għal raġunijiet operattivi jew ta' force majeure), mal-għadd ta' spetturi meħtieġa għal spezzjonijiet aktar kumplessi u mal-validazzjoni u l-kondiviżjoni tar-rapporti tal-ispezzjoni.
Tirrikjedi wkoll li l-Istati Membri jkollhom sistema ta' ġestjoni tal-kwalità biex tiċċertifika l-organizzazzjoni, il-politiki, il-proċessi, ir-riżorsi u d-dokumentazzjoni tagħha tal-amministrazzjoni tal-kontroll mill-Istat tal-port.
Din hija xi ħaġa li diġà hija meħtieġa għall-parti tal-Istat tal-bandiera tal-amministrazzjonijiet marittimi tal-Istati Membri u għandha tippermetti lill-amministrazzjonijiet iżommu l-pass maż-żieda fil-kumplessità u r-rekwiżiti tal-ispezzjonijiet tal-kontroll mill-Istat tal-port.
X'bidliet qed jiġu proposti għad-Direttiva dwar l-investigazzjoni ta' aċċidenti tat-trasport marittimu u għaliex?
Id-Direttiva 2009/18/KE tistabbilixxi l-prinċipji fundamentali li jirregolaw l-investigazzjoni tal-aċċidenti fis-settur tat-trasport marittimu.
Id-Direttiva tintegra l-prinċipji tal-Konvenzjoni tan-Nazzjonijiet Uniti dwar il-Liġi tal-Baħar kif ukoll il-kodiċi rilevanti tal-Organizzazzjoni Marittima Internazzjonali fid-dritt tal-UE.
Id-Direttiva qed tiġi riveduta biex id-dritt tal-UE jiġi allinjat mal-bidliet fil-liġi internazzjonali, biex jitqies it-tibdil fit-teknoloġija, u biex jiġu inkorporati tipi ta' aċċidenti li bħalissa mhumiex inklużi fid-Direttiva, pereżempju l-aċċidenti li jinvolvu ħaddiema tal-port li jseħħu abbord il-vapuri fil-port.
Dawn il-bidliet huma mfassla biex jiżguraw u jtejbu l-livell għoli attwali tal-UE ta' sikurezza marittima u protezzjoni mit-tniġġis.
Il-proposta testendi l-kamp ta' applikazzjoni tad-Direttiva b'mod parzjali biex ċerti tipi ta' aċċidenti li jinvolvu bastimenti tas-sajd iżgħar (b'tul ta' inqas minn 15-il metru) jiġu inklużi fil-kompetenza tal-korpi ta' investigazzjoni tal-aċċidenti tal-Istati Membri.
Dawn l-aċċidenti huma l-aktar serji, u jinvolvu l-mewt ta' membru tal-ekwipaġġ jew it-telf ta' bastiment.
Id-direttiva riveduta se tippermetti appoġġ operazzjonali akbar mill-EMSA lill-korpi ta' investigazzjoni tal-aċċidenti, fuq talba tagħhom.
L-EMSA se tkun tista' wkoll tipprovdi appoġġ fil-forma ta' taħriġ biex tittejjeb il-kapaċità tal-Istati Membri li jwettqu (u jirrapportaw dwar) l-investigazzjonijiet ta' aċċidenti f'ħin tajjeb u b'mod espert u indipendenti - inklużi dawk li jinvolvu l-użu ta' fjuwils u teknoloġiji rinnovabbli u b'livell baxx ta' emissjonijiet tal-karbonju abbord il-vapuri.
L-Istati Membri se jingħataw aktar ċarezza dwar f'liema ċirkostanzi għandhom jiġu investigati l-aċċidenti.
Dan se jippermetti approċċ aktar armonizzat fl-UE kollha.
Il-proposta tallinja d-direttiva mad-dispożizzjonijiet l-aktar aġġornati tal-Organizzazzjoni Marittima Internazzjonali u se tirrikjedi wkoll li l-korpi ta' investigazzjoni tal-aċċidenti tal-Istat Membru jkollhom fis-seħħ sistema ċċertifikata ta' ġestjoni tal-kwalità, simili għal dak li diġà huwa meħtieġ għall-amministrazzjoni tal-Istat tal-bandiera, u qed tiġi proposta fir-reviżjoni tal-kontroll mill-Istat tal-port.
X'inhu l-għan tad-Direttiva dwar it-tniġġis mill-bastimenti?
Id-Direttiva 2005/35/KE dwar it-tniġġis mill-bastimenti, tiffoka fuq l-infurzar ta' standards internazzjonali maqbula skont il-Konvenzjoni Internazzjonali għall-Prevenzjoni tat-Tniġġis minn Vapuri (MARPOL), li tiddetermina jekk ir-rimi huwiex awtorizzat jew illegali.
Ir-rwol tad-Direttiva huwa li tiżgura li l-Istati Membri jistabbilixxu penali effettivi, proporzjonati u dissważivi għar-rimi illegali.
Tipprevedi wkoll kollaborazzjoni dwar l-infurzar fl-UE kollha, bl-appoġġ tal-EMSA.
Id-direttiva attwali tinkorpora xi standards internazzjonali tal-MARPOL fid-dritt tal-UE, jiġifieri dawk relatati maż-żejt u mas-sustanzi likwidi noċivi bl-ingrossa (l-Annessi I u II tal-MARPOL).
Ir-reviżjoni proposta għandha l-għan li taġġorna din il-parti importanti tal-leġiżlazzjoni dwar il-protezzjoni ambjentali.
Din il-leġiżlazzjoni hija mfassla biex jitnaqqas it-tniġġis tal-baħar mit-trasport marittimu permezz ta' penali dissważivi u biex jitwessa' l-kamp ta' applikazzjoni tad-Direttiva biex tkopri aktar sustanzi li jniġġsu mormija illegalment fil-baħar, inkluż iż-żibel u d-drenaġġ (l-Annessi I sa VI tal-MARPOL).
X'bidliet qed jiġu proposti għad-Direttiva dwar it-tniġġis mill-bastimenti u għaliex?
Ir-reviżjoni tad-Direttiva 2005/35/KE se testendi b'mod sinifikanti l-kamp ta' applikazzjoni għal: sustanzi dannużi li jinġarru bil-baħar f'forma ppakkjata, drenaġġ, skart, u ilmijiet għar-rimi u residwi minn purifikaturi.
Il-proposta tiċċara r-reġim ta' responsabbiltà applikabbli skont il-MARPOL u tintroduċi miżuri ġodda dwar il-penali amministrattivi, mingħajr ma taffettwa d-Direttiva dwar ir-Reati Ambjentali[1], attwalment taħt negozjati interistituzzjonali, li se jqisu l-penali kriminali għal reati ta' tniġġis ikkawżat minn vapuri.
Fid-dawl tan-natura transfruntiera tat-tniġġis mill-bastimenti, se jiġu introdotti wkoll kriterji biex jiġu stabbiliti l-livelli ta' penali, u b'hekk jiġi żgurat li l-effett deterrenti tagħhom ikun konsistenti fl-UE kollha.
Ir-reviżjoni tipproponi li s-servizzi ta' sorveljanza pprovduti mill-EMSA permezz ta' “CleanSeaNet” jiġu estiżi biex ikopru t-tipi kollha ta' inkwinanti.
Biex jitjieb l-iskambju ta' informazzjoni bejn l-Istati Membri u l-Kummissjoni u tissaħħaħ l-azzjoni ta' infurzar kontra t-tniġġis, l-għodod u s-servizzi tal-EMSA bħall-CleanSeaNet, is-SafeSeaNet u t-THETIS se jkomplu jiġu ottimizzati u hemm previsti obbligi ta' segwitu għal inċidenti potenzjali ta' tniġġis.
Dawn il-miżuri għandhom jippermettu lill-Istati Membri jiffukaw aktar fuq it-tniġġis potenzjali u jnaqqsu l-kostijiet tal-infurzar tagħhom.
Il-Kummissjoni se tassisti lill-Istati Membri fl-implimentazzjoni tad-direttiva riveduta billi tassisti t-taħriġ tal-awtoritajiet nazzjonali rilevanti u tiffaċilita lill-informaturi li jirrapportaw inċidenti potenzjali ta' tniġġis.
Biex tiżdied is-sensibilizzazzjoni tal-pubbliku dwar it-tniġġis mill-bastimenti u r-rimi, u biex titjieb il-protezzjoni ambjentali, il-pubbliku se jiġi infurmat dwar l-implimentazzjoni tad-Direttiva permezz ta' sit web aġġornat regolarment li jkun fih informazzjoni ewlenija li ma tkunx kunfidenzjali.
Il-proposta tirrevedi wkoll l-obbligi ta' rappurtar tal-Istati Membri biex ikun jista' jsir monitoraġġ aħjar tal-implimentazzjoni tas-sistema ta' infurzar prevista mid-Direttiva.
Biex jitnaqqas kemm jista' jkun il-piż amministrattiv, qed jiġi propost l-iżvilupp ta' għodda unika ta' rappurtar għall-Istati Membri (li għandha tiġi żviluppata mill-EMSA).
X'bidliet qed jiġu proposti għar-Regolament li jistabbilixxi l-EMSA u għaliex?
Ir-reviżjoni hija pass meħtieġ biex l-aġenzija ssir aktar effettiva u reattiva.
Il-mandat tal-aġenzija jeħtieġ li jiġi rivedut peress li ma jirriflettix b'mod xieraq l-ambitu attwali tal-attivitajiet tal-EMSA.
Dan inbidel minħabba l-ħtiġijiet li qed jevolvu tas-settur marittimu u l-qafas regolatorju l-ġdid tal-UE f'diversi oqsma.
Ir-Regolament propost se jirrifletti l-kompiti l-ġodda tal-EMSA fir-rigward tas-sikurezza marittima, tas-sostenibbiltà, tad-dekarbonizzazzjoni, tas-sigurtà u ċ-ċibersigurtà, tas-sorveljanza u tal-assistenza fil-ġestjoni tal-kriżijiet.
Il-Kummissjoni kif se tappoġġa l-implimentazzjoni tad-direttivi proposti?
Is-servizzi tal-Kummissjoni se jimmonitorjaw l-implimentazzjoni u l-effettività ta' dawn l-inizjattivi permezz ta' għadd ta' azzjonijiet.
Id-Direttiva dwar il-kontroll mill-Istat tal-port, kif ukoll id-Direttiva dwar l-investigazzjoni ta' aċċidenti marittimi, diġà jirrikjedu li l-amministrazzjonijiet itellgħu r-riżultati fil-bażi tad-data THETIS, li hija ġestita mill-EMSA.
Id-Direttiva dwar l-Istat tal-bandiera se tipprevedi li l-awtoritajiet tal-Istati Membri jikkondividu wkoll ir-riżultat tal-ispezzjonijiet tal-Istat tal-bandiera tagħhom.
Bħala parti mir-rwol ta' appoġġ tal-EMSA lill-Kummissjoni, l-EMSA twettaq ukoll żjarat fl-Istati Membri biex tivverifika l-operazzjonijiet fuq il-post f'isem il-Kummissjoni.
Fil-kontroll mill-Istat tal-port, il-konformità tal-Istat tal-bandiera u l-investigazzjoni ta' aċċidenti, l-Istati Membri se jkunu meħtieġa jistabbilixxu sistema tal-ġestjoni tal-kwalità.
Din se jkollha tkun iċċertifikat u sussegwentement soġġetta għal awditjar kull ħames snin.
Ir-rekwiżiti ta' rappurtar aktar dettaljati tal-Istati Membri skont id-direttiva riveduta dwar it-tniġġis mill-bastimenti se jiżguraw li l-Kummissjoni tiġbor l-informazzjoni meħtieġa għall-monitoraġġ tal-implimentazzjoni tad-Direttiva, fl-interess tal-minimizzazzjoni tat-tniġġis mill-bastimenti fl-ibħra Ewropej.
L-implimentazzjoni tista', pereżempju, tiġi mmonitorjata billi jiġi vverifikat jekk l-Istati Membri jipprovdux feedback għat-twissijiet ta' CleanSeaNet ġestiti mill-EMSA f'ħin tajjeb u b'mod effettiv.
Il-Kummissjoni, bl-appoġġ tal-EMSA, se tiżviluppa wkoll sit web pubbliku b'indikaturi ewlenin dwar ir-rata ta' implimentazzjoni, u l-informazzjoni mhux kunfidenzjali ewlenija dwar inċidenti ta' rimi illegali.
X'qed tagħmel aktar il-Kummissjoni biex tagħmel it-trasport marittimu aktar nadif u sikur?
Fir-rigward tas-sikurezza, l-UE għandha sett komprensiv ta' leġiżlazzjoni li jiġi rivedut b'mod kostanti.
Il-Kummissjoni, appoġġata mill-EMSA, qed tikkoopera ma' esperti mill-Istati Membri, kif ukoll minn partijiet ikkonċernati oħra, biex tindirizza kwistjonijiet attwali, bħas-sikurezza tal-kontejners, it-tbaħħir awtonomu u l-vapuri li jeħtieġu assistenza teknika, biex jiġi żgurat titjib u infurzar kontinwu fuq il-livelli nazzjonali, tal-UE u internazzjonali.
Il-Kummissjoni taħdem b'mod kontinwu mal-Istati Membri tal-UE u ma' pajjiżi terzi sħab fi ħdan l-OMI biex tgħin lill-organizzazzjoni timplimenta standards ta' sikurezza u ambjentali ogħla.
Sikurezza marittima: proposti ġodda li jappoġġaw it-tbaħħir nadif u modern
[1] https://www.consilium.europa.eu/mt/press/press-releases/2022/12/09/council-agrees-its-negotiating-mandate-on-the-environmental-crime-directive/#:~:text=This%20proposal%20aims%20to%20improve,for%20legal%20persons%20as%20well.
Illum, il-Kummissjoni tesprimi s-sodisfazzjon tagħha b'rabta mat-tnedija tas-sistema tal-Privattiva Unitarja, li se tagħmilha aktar sempliċi u aktar faċli għall-kumpaniji biex jipproteġu l-innovazzjonijiet tagħhom fl-Ewropa u jikkapitalizzaw fuq il-proprjetà intellettwali tagħhom.
Is-sistema tal-Privattiva Unitarja se ssaħħaħ l-innovazzjoni u l-kompetittività tal-UE u se tlesti s-Suq Uniku għall-privattivi.
Inizjalment se tkopri 17-il Stat Membru, li jirrappreżentaw madwar 80 % tal-PDG tal-UE.
Il-parteċipazzjoni se tkun miftuħa għal aktar Stati Membri fil-futur.
Is-sistema tal-Privattiva Unitarja tipprovdi punt uniku ta' servizz għar-reġistrazzjoni u l-infurzar tal-privattivi fl-Ewropa.
Dan ifisser kostijiet aktar baxxi, inqas burokrazija, u piż amministrattiv imnaqqas għall-innovaturi, b'mod partikolari għall-SMEs.
Din tippermetti lill-kumpaniji u lil innovaturi oħra jirċievu privattiva “unitarja” waħda għall-invenzjonijiet tagħhom, li tkun valida fl-Istati Membri parteċipanti kollha.
Dan jissostitwixxi l-ħtieġa li wieħed jinnaviga taħlita kumplessa ta' liġijiet u proċeduri nazzjonali dwar il-privattivi u jwarrab ir-rekwiżiti ta' validazzjoni nazzjonali aktar għaljin applikabbli għall-privattivi Ewropej.
Barra minn hekk, Qorti Unifikata tal-Privattivi (QUP) ġdida, b'ġuriżdizzjoni fuq il-Privattivi Unitarji u l-Privattivi Ewropej eżistenti, se tippermetti lill-kumpaniji jinfurzaw id-drittijiet tal-privattivi tagħhom b'mod aktar effettiv.
Il-QUP se tipprovdi qafas legali aktar konsistenti għat-tilwim dwar il-privattivi u tnaqqas ir-riskju ta' deċiżjonijiet inkonsistenti.
B'mod konkret, azzjoni waħda quddiem il-QUP se tissostitwixxi diversi proċedimenti paralleli quddiem il-qrati nazzjonali.
Il-vantaġġi ewlenin tas-sistema l-ġdida tal-Privattiva Unitarja huma:
L-ewwel fażi tal-proċedura biex tinkiseb Privattiva Unitarja hija li tiġi ppreżentata applikazzjoni għal Privattiva Ewropea fl-Uffiċċju Ewropew tal-Privattivi (UEP).
L-UEP mbagħad iwettaq eżami li, jekk ikollu eżitu pożittiv, jirriżulta fl-għoti ta' Privattiva Ewropea.
Din il-fażi diġà teżisti llum u għadha ma nbidlitx.
Imbagħad, fi żmien xahar minn dik l-għotja, id-detentur tal-privattiva jista' jitlob lill-UEP biex jagħti effett unitarju lill-Istati Membri parteċipanti.
Fl-istess ħin id-detentur tal-Privattiva Ewropea jista' jivvalidaha wkoll f'pajjiżi addizzjonali mhux koperti mis-sistema tal-Privattiva Unitarja, skont il-proċeduri nazzjonali diġà applikabbli llum, skont il-kopertura ġeografika maħsuba.
L-Uffiċċju Ewropew tal-Privattivi nħoloq fl-1978 u rrappreżenta titjib enormi fuq ir-reġimi nazzjonali tal-privattivi li kienu jeżistu sa dak iż-żmien.
Madankollu, ladarba tingħata Privattiva Ewropea, din imbagħad tinqasam f'pakkett ta' privattivi nazzjonali li huma indipendenti minn xulxin.
B'mod partikolari, it-tilwim dwar il-privattivi jrid jitressaq b'mod separat quddiem diversi qrati nazzjonali, b'riskju ta' deċiżjonijiet diverġenti.
Fl-2000, il-Kummissjoni għamlet l-ewwel proposti għal dawk li saru ż-żewġ Regolamenti attwali tal-UE li fuqhom hija bbażata s-sistema tal-Privattiva Unitarja.
Iż-żewġ Regolamenti ġew adottati fl-2012.
Il-Ftehim tal-QUP huwa ftehim intergovernattiv li ġie ffirmat mill-Istati Membri parteċipanti fl-2013.
Aktar kmieni din is-sena r-rekwiżiti kollha ta' ratifika tal-Ftehim tal-QUP ġew issodisfati, biex b'hekk ġie żgurat id-dħul fis-seħħ tiegħu fl-1 ta' Ġunju 2023 (inizjalment għal 17-il Stat Membru).
Diversi aspetti oħra tal-qafas legali għall-privattivi għadhom jeħtieġu titjib.
Huwa għalhekk li fis-27 ta' April 2023, il-Kummissjoni pproponiet miżuri biex tikkomplementa s-sistema tal-Privattiva Unitarja, jiġifieri regoli ġodda relatati ma' privattivi essenzjali għal standard (SEP), liċenzjar obbligatorju ta' privattivi f'sitwazzjonijiet ta' kriżi, u riforma tal-leġiżlazzjoni dwar iċ-ċertifikati ta' protezzjoni supplimentari (ĊPS), inkluż il-ħolqien ta' ĊPS unitarju.
Mistoqsijiet u Tweġibiet dwar il-Privattiva Unitarja
Skeda informattiva dwar il-Privattiva Unitarja
Regolamenti dwar il-protezzjoni tal-privattiva unitarja: Ir-Reg.1257/2012 u r-Reg.
1260/2012
Paġna web tal-Kummissjoni dwar il-Privattiva Unitarja
Informazzjoni dettaljata mill-Uffiċċju Ewropew tal-Privattivi (UEP)
Fuljett UEP/QUP dwar is-Sistema tal-Privattiva Unitarja
Abbona biex tirċievi l-bullettin tal-Kummissjoni Ewropea dwar is-Suq Intern, l-Industrija, l-Intraprenditorija u l-SMEs bl-email, mingħajr ħlas.
Is-Sistema Privattiva Unitarja se tkun ta’ benefiċċju mhux biss għall-innovaturi tagħna u għall-kompetittività Ewropea tagħna.
Din se tattira wkoll l-investiment barrani lejn l-UE.
Din is-sistema tal-privattivi sempliċi u deframmentata, li fl-aħħar laħqet il-livell tas-sistema tas-sħab ewlenin tan-negozju tagħna, tirrappreżenta bidla fundamentali fil-protezzjoni u l-infurzar tal-privattivi.
It-tnedija tal-Privattiva Unitarja hija stadju importanti għall-UE, li turi l-impenn tagħha lejn l-innovazzjoni u l-protezzjoni tal-proprjetà intellettwali.
Is-sistema l-ġdida se tissimplifika l-protezzjoni u l-infurzar tal-privattivi madwar l-Ewropa, filwaqt li tnaqqas il-kostijiet u l-piż amministrattiv għan-negozji.
Bi 17-il Stat Membru li ssieħbu, dan huwa pass importanti lejn Suq Uniku għall-privattivi.
Illum l-UE aċċettat formalment il-Ftehim tal-Organizzazzjoni Dinjija tal-Kummerċ (WTO) dwar is-Sussidji tas-Sajd f'isem is-27 Stat Membru tagħha.
L-aċċettazzjoni tal-UE tqarreb il-Ftehim lejn id-dħul fis-seħħ u lejn it-twettiq tal-Mira 14.6 tal-Għanijiet ta' Żvilupp Sostenibbli tan-Nazzjonijiet Uniti.
Il-Ftehim dwar is-Sussidji tas-Sajd huwa kruċjali biex jiġi żgurat li s-sussidji tas-sajd ikollhom is-sostenibbiltà bħala l-objettiv ewlieni tagħhom u jevitaw li jagħmlu ħsara lill-oċeani u lill-istokkijiet tal-ħut li fuqhom jiddependi l-għajxien tal-komunitajiet kostali madwar id-dinja.
Il-Ftehim se jidħol fis-seħħ ladarba żewġ terzi tal-164 membru tad-WTO jkunu lestew il-proċessi interni tagħhom ta' ratifika.
L-aċċettazzjoni tal-UE (li tgħodd għas-27 Stat Membru) ittella' għal 34 l-għadd ta' Membri tad-WTO li aċċettaw il-Ftehim.
Il-Ftehim tad-WTO dwar is-Sussidji tas-Sajd, l-ewwel ftehim kummerċjali multilaterali li jiffoka fuq is-sostenibbiltà, ġie konkluż fit-12-il Konferenza Ministerjali tad-WTO (MC12) f'Ġunju 2022 u jinkludi:
Skeda Informattiva rigward il-Ftehim dwar is-Sussidji għas-Sajd
Il-paġna web tad-WTO dwar is-Sussidji għas-Sajd
Il-Politika Komuni tas-Sajd tal-UE dwar l-Oċeani u s-Sajd
L-eżiti tal-MC12
L-UE kellha rwol ċentrali biex jitmexxa ’l quddiem dan il-Ftehim storiku tad-WTO dwar is-Sussidji tas-Sajd, li se jmur kontra l-kurrent tal-prattiki dannużi bħas-sajd illegali.
Jiena kburi ħafna li aħna minn fost tal-bidu nett li qegħdin naċċettaw l-ewwel ftehim kummerċjali multilaterali li qatt kien hemm li jiffoka fuq is-sostenibbiltà, li se jagħti daqqa t’id biex l-istokkijiet tal-ħut madwar id-dinja jerġgħu jiġu f’tagħhom.
Huwa xhieda li d-WTO tista’ tipprovdi soluzzjonijiet għall-isfidi tas-sostenibbiltà tal-lum il-ġurnata u li, aħna u navvanzaw bir-riforma tad-WTO, tipprovdi bażi tajba li minnha jiġu indirizzati sfidi globali oħra.
Din is-sena l-UE qed tiċċelebra l-Jum Dinji tal-Oċeani billi taċċetta formalment il-Ftehim tad-WTO dwar is-Sussidji tas-Sajd.
Il-Ftehim huwa pass kruċjali li jwassal għall-iżgurar li s-sussidji tas-sajd — mhux biss fl-UE, iżda wkoll globalment — ikollhom is-sostenibbiltà bħala l-objettiv ewlieni tagħhom.
Dan se jgħin fil-konservazzjoni tal-istokkijiet tal-ħut li huma vitali għas-sigurtà globali tal-ikel u għall-għajxien tal-komunitajiet kostali.
Flimkien ma’ inizjattivi bħat-Trattat tan-Nazzjonijiet Uniti dwar l-Ibħra Internazzjonali, il-Ftehim tad-WTO dwar is-Sussidji tas-Sajd huwa pass kbir ieħor li jwassalna biex insalvaw l-oċean tagħna, li għalih l-UE tikkontribwixxi b’mod qawwi.
Illum, il-Kummissjoni Ewropea ppubblikat il-ħdax-il edizzjoni tat-Tabella ta' Valutazzjoni tal-Ġustizzja tal-UE, ħarsa ġenerali annwali li tipprovdi data komparattiva dwar l-effiċjenza, il-kwalità u l-indipendenza tas-sistemi ġudizzjarji fl-Istati Membri tal-UE.
It-Tabella ta' Valutazzjoni ta' din is-sena tinkludi ċifri dwar 16-il qasam ġdid, pereżempju dwar kif l-awtoritajiet nazzjonali qed jindirizzaw il-korruzzjoni, dwar it-tul tal-proċedimenti li jirrigwardaw kawżi ta' tixħim, u dwar arranġamenti speċifiċi li jiffaċilitaw l-aċċess ugwali għall-ġustizzja għall-persuni ta' età avvanzata, il-vittmi ta' vjolenza abbażi tal-ġeneru u domestika, u l-persuni li ġeneralment ikunu f'riskju ta' diskriminazzjoni.
L-edizzjoni tal-2023 tinkludi wkoll, għall-ewwel darba, ċifri speċifiċi dwar is-salarji tal-imħallfin u l-prosekuturi, dwar il-ħatra tal-Presidenti tal-Qorti Suprema u tal-Prosekuturi Ġenerali, u dwar l-ogħla istanzi li jeżerċitaw kompetenzi kostituzzjonali, fost l-oħrajn.
Is-sejbiet ewlenin tat-Tabella ta' Valutazzjoni tal-Ġustizzja tal-UE għall-2023
L-informazzjoni li tinsab fit-Tabella ta' Valutazzjoni tal-Ġustizzja tal-UE tikkontribwixxi għall-monitoraġġ imwettaq fil-qafas tas-Semestru Ewropew, u ċ-Ċiklu Annwali tal-Istat tad-Dritt, u s-sejbiet se jikkontribwixxu għar-Rapport dwar l-Istat tad-Dritt tal-Kummissjoni għall-2023.
It-Tabella ta' Valutazzjoni tal-Ġustizzja tal-UE għall-2023 ġiet żviluppata ulterjorment biex tindirizza l-ħtieġa għal informazzjoni komparattiva addizzjonali (bħal ċifra ġdida dwar is-salarji annwali tal-imħallfin u l-prosekuturi), identifikata matul it-tħejjija tar-Rapport dwar l-Istat tad-Dritt għall-2023.
Id-data tat-Tabella ta' Valutazzjoni tintuża wkoll għall-monitoraġġ tal-Pjanijiet Nazzjonali għall-Irkupru u r-Reżiljenza.
Imnedija fl-2013, it-Tabella ta' Valutazzjoni tal-Ġustizzja tal-UE tintuża mill-Kummissjoni biex timmonitorja r-riformi tal-ġustizzja fl-Istati Membri u hija waħda mill-għodod fis-sett ta' għodod tal-Istat tad-Dritt fl-UE.
It-Tabella ta' Valutazzjoni tiffoka fuq it-tliet elementi prinċipali ta' sistema ġudizzjarja effettiva:
Bħal f'edizzjonijiet preċedenti, l-edizzjoni tal-2023 tippreżenta data minn żewġ stħarriġiet tal-Ewrobarometru dwar kif il-pubbliku u l-kumpaniji jipperċepixxu l-indipendenza ġudizzjarja f'kull Stat Membru.
Is-sejbiet tat-Tabella ta' Valutazzjoni tal-Ġustizzja tal-UE għall-2023 tqiesu fil-valutazzjoni speċifika għall-pajjiż imwettqa fl-ambitu tas-Semestru Ewropew tal-2023, kif ukoll fl-evalwazzjoni tal-Pjanijiet ta' Reżiljenza u ta' Rkupru tal-Istati Membri.
Fl-2023, l-Istrateġija Annwali għat-Tkabbir Sostenibbli (li tistabbilixxi l-gwida strateġika biex jittaffew l-impatti negattivi tax-xokkijiet fl-enerġija u jitrawwem it-tkabbir sostenibbli u tiżdied ir-reżiljenza tal-UE) ittenni r-rabta bejn sistemi tal-ġustizzja effettivi u ekonomija għas-servizz tan-nies fl-Istati Membri.
Sistemi ġudizzjarji kompletament indipendenti u li jiffunzjonaw tajjeb għandhom impatt pożittiv fuq id-deċiżjonijiet ta' investiment u fuq ir-rieda tal-atturi kollha li jniedu proġetti ta' investiment.
Bil-programm dwar il-Ġustizzja 2021-2027, l-UE qed tagħmel aktar minn EUR 300 miljun disponibbli għall-iżvilupp ulterjuri ta' Spazju Ewropew ta' Ġustizzja.
Se tgħin ukoll biex ittejjeb l-effettività tas-sistemi ġudizzjarji nazzjonali u ssaħħaħ l-istat tad-dritt, id-demokrazija u l-protezzjoni tad-drittijiet fundamentali, inkluż billi tiżgura aċċess effettiv għall-ġustizzja għaċ-ċittadini u n-negozji.
Il-programm jiffinanzja attivitajiet li jkopru t-taħriġ għall-imħallfin u għal operaturi oħra fil-qasam tal-ġustizzja, it-tagħlim reċiproku, il-kooperazzjoni ġudizzjarja u s-sensibilizzazzjoni.
It-Tabella ta' Valutazzjoni tal-Ġustizzja tal-UE għall-2023
L-iskeda informattiva tat-Tabella ta' Valutazzjoni tal-Ġustizzja tal-UE
L-iskeda informattiva tad-data kwantitattiva tat-Tabella ta' Valutazzjoni tal-Ġustizzja tal-UE għall-2023.
L-Ewrobarometru Flash: L-indipendenza perċepita tas-sistemi tal-ġustizzja nazzjonali fl-UE fost il-pubbliku ġenerali
L-Ewrobarometru Flash: L-indipendenza perċepita tas-sistemi tal-ġustizzja nazzjonali fl-UE fost il-kumpaniji
Ir-Rapport dwar l-Istat tad-Dritt tal-2022
Skeda informattiva dwar is-sett ta' għodod tal-istat tad-dritt fl-UE
Is-sit web tat-Tabella ta' Valutazzjoni tal-Ġustizzja tal-UE
Neħtieġu t-tabella ta’ valutazzjoni bħala bażi solida għall-ħidma kollha tagħna dwar is-sistemi tal-ġustizzja u l-istat tad-dritt.
L-Istati Membri għandhom sistemi differenti, iżda din l-għodda turi li sistema tal-ġustizzja b’saħħitha tista’ titkejjel b’indikaturi ċari.
Tgħinna nżidu r-rendikontabbiltà, u nitgħallmu mill-esperjenzi tagħna stess u ta’ xulxin.
Sistemi tal-ġustizzja aktar b’saħħithom u effettivi huma fil-qalba tar-rispett tal-istat tad-dritt.
Għal aktar minn deċennju, it-Tabella ta’ Valutazzjoni tal-Ġustizzja tal-UE għenitna nżommu kont tal-aħħar żviluppi fis-sistemi tal-ġustizzja tagħna.
Id- <em>data</em> tal-2023 turi li għalkemm qed isiru sforzi biex tiġi mmonitorjata u mtejba l-effettività tas-sistemi tal-ġustizzja f’bosta ġuriżdizzjonijiet, għad hemm sfidi biex tiġi aċċertata fiduċja sħiħa miċ-ċittadini fis-sistemi ġuridiċi tagħhom.
Din hija xejra inkwetanti, irridu nagħmlu aktar biex inżidu t-trasparenza u niżguraw li l-ogħla standards ta’ integrità jiġu applikati fl-Unjoni kollha.
Mingħajr il-fiduċja taċ-ċittadini fl-istituzzjonijiet, id-demokraziji tagħna mhumiex se jkampaw.
Illum, ir-Rappreżentant Għoli u l-Kummissjoni Ewropea adottaw Komunikazzjoni Konġunta li tistabbilixxi Aġenda Ġdida għar-Relazzjonijiet bejn l-UE u l-Amerka Latina u l-Karibew.
Din il-Komunikazzjoni tipproponi sħubija strateġika aktar b'saħħitha u modernizzata, permezz ta' impenn politiku msaħħaħ, it-tisħiħ tal-kummerċ u l-investiment, u l-bini ta' soċjetajiet aktar sostenibbli, ġusti u interkonnessi permezz tal-investimenti mill-Global Gateway.
Il-President Ursula von der Leyen qalet: “Illum, is-sħubija strateġika bejn l-UE u l-ALK hija aktar importanti minn qatt qabel.
Aħna alleati ewlenin biex insaħħu l-ordni internazzjonali bbażat fuq ir-regoli u flimkien niddefendu d-demokrazija, id-drittijiet tal-bniedem u l-paċi u s-sigurtà internazzjonali.
Għandna wkoll interess li nsaħħu s-sħubija u l-impenn politiċi tagħna, niġġieldu t-tibdil fil-klima u li nmexxu 'l quddiem trasformazzjoni diġitali inklużiva u ċċentrata fuq il-bniedem.
Il-Global Gateway tagħna se tagħti spinta wkoll lill-investiment u lill-kooperazzjoni aktar mill-qrib.”
Imnedija qabel is-Summit UE-CELAC li se jsir fi Brussell fis-17 u t-18 ta' Lulju, il-Komunikazzjoni għandha l-għan li tikkalibra mill-ġdid u ġġedded ir-relazzjonijiet bireġjonali.
Tagħmel sensiela ta' proposti f'oqsma ewlenin:
Sħubija politika: Il-Komunikazzjoni tappella għal impenn politiku mġedded f'approċċ flessibbli u b'diversi livelli: bejn iż-żewġ reġjuni, ma' pajjiżi individwali tal-Amerka Latina u l-Karibew, ma' sottoreġjuni u f'fora multilaterali.
Fil-livell bireġjonali, tipproponi li jissaħħaħ id-djalogu bejn l-UE u l-Komunità ta' Stati tal-Amerika Latina u tal-Karibew (CELAC), b'Summits aktar regolari u b'mekkaniżmu ta' koordinazzjoni permanenti.
Fil-livell sottoreġjonali, il-Karibew jistħoqqlu aktar attenzjoni politika, b'mod partikolari permezz tal-finalizzazzjoni tal-Ftehim ta' wara Cotonou, flimkien mal-involviment ma' gruppi sottoreġjonali oħra bħall-Mercosur, is-Sistema ta' Integrazzjoni tal-Amerika Ċentrali (SICA), il-Komunità Andina jew l-Alleanza tal-Paċifiku.
Fil-livell tar-relazzjonijiet bilaterali, it-tnedija mill-ġdid tas-Summits mas-sħab strateġiċi, il-Brażil u l-Messiku, kif ukoll l-istabbiliment ta' mekkaniżmi ta' djalogu politiku ma' għadd ta' pajjiżi li bħalissa ma għandhomx summits bħal dawn, huma prijoritajiet oħra.
Il-Komunikazzjoni tipproponi wkoll aktar kooperazzjoni fil-livell multilaterali biex jiġu indirizzati b'mod konġunt l-isfidi reġjonali u globali f'konformità mal-valuri, l-interessi u l-objettivi komuni tagħna.
Iż-żewġ reġjuni għandhom interess jaħdmu flimkien għal riforma tal-arkitettura finanzjarja globali, b'mod partikolari tal-Banek Multilaterali tal-Iżvilupp, u lejn Patt ta' Finanzjament Globali Ġdid.
Il-kummerċ: Il-ftehimiet kummerċjali bilaterali u reġjonali huma mutur ewlieni għal strateġiji ta' tkabbir u diversifikazzjoni fiż-żewġ reġjuni, u katalisti għal żvilupp sostenibbli u inklużiv.
Bis-saħħa ta' dawn il-ftehimiet, il-kummerċ bidirezzjonali fil-prodotti żdied b'40 % mill-2018 sal-2022, b'kummerċ bilaterali totali fi prodotti u servizzi ta' EUR 369 biljun fl-2022.
Għaddejjin sforzi biex jiġi ffirmat u rratifikat il-ftehim modernizzat maċ-Ċilì u biex jiġi ffinalizzat dak mal-Messiku, kif ukoll biex jiġi konkluż il-ftehim mal-Mercosur.
Ladarba l-ftehimiet kummerċjali mal-Amerka Ċentrali u mal-Kolombja-Perù-Ekwador jiġu ratifikati mill-Istati Membri kollha tal-UE, għandu jiġi kkunsidrat ukoll it-tisħiħ tad-dispożizzjonijiet ta' sostenibbiltà tal-ftehimiet.
It-tisħiħ ulterjuri tal-kooperazzjoni bejn l-UE u l-ALK fid-WTO, kif ukoll it-tisħiħ tal-isforzi globali tagħna biex niddiversifikaw is-sorsi tal-materja prima u nagħmlu l-ktajjen tal-provvista globali aktar reżiljenti se jkunu ta' benefiċċju għaż-żewġ reġjuni.
L-UE se tkompli taħdem mas-sħab tal-ALK biex tgħin fil-ħolqien tal-kundizzjonijiet għall-investiment sostenibbli, inkluż billi tindirizza b'mod konġunt l-impatt tal-leġislazzjoni tal-Patt Ekoloġiku Ewropew, u l-appoġġ ta' oqfsa legali miftuħa, stabbli u prevedibbli.
Global Gateway: Permezz tal-istrateġija ta' investiment tal-Global Gateway, l-UE tista' tingrana investimenti ta' kwalità biex tgħin tindirizza l-ħtiġijiet tal-infrastruttura tar-reġjuni, filwaqt li toħloq valur miżjud lokali u tippromwovi t-tkabbir, l-impjiegi u l-koeżjoni soċjali.
Minbarra l-investimenti fl-infrastruttura fiżika, il-Global Gateway tappoġġa l-iżvilupp tal-bniedem, inkluż it-tisħiħ tal-pożizzjoni taż-żgħażagħ u tan-nisa, it-tisħiħ tal-innovazzjoni, l-edukazzjoni u l-ħiliet, kif ukoll ambjent tan-negozju u regolatorju abilitanti.
L-aġenda ta' Investiment tal-Global Gateway (GGIA) UE-ALK hija impenn politiku biex naħdmu flimkien, filwaqt li nidentifikaw opportunitajiet ġusti ta' investiment ekoloġiku u diġitali fl-Amerka Latina u l-Karibew, li se jibbenefikaw mill-ambjent miftuħ iġġenerat mill-ftehimiet kummerċjali u ta' investiment u se tgħin biex jintlaħqu l-Għanijiet ta' Żvilupp Sostenibbli.
Skont l-Aġenda ta' Investiment, li se tkun riżultat ewlieni tas-summit UE-CELAC, se jiġu mmobilizzati investimenti għal, fost l-oħrajn, l-enerġija rinnovabbli u l-idroġenu ekoloġiku, il-materja prima kritika, id-dekarbonizzazzjoni, u l-proġetti tal-infrastruttura tat-trasport, il-5G u l-konnettività sal-aħħar kilometru, id-diġitalizzazzjoni tas-servizzi pubbliċi, il-ġestjoni sostenibbli tal-foresti, il-manifattura tal-prodotti tas-saħħa, l-edukazzjoni u l-ħiliet u l-finanzi sostenibbli.
It-Tranżizzjoni Ekoloġika: Hemm potenzjal sinifikanti għall-kooperazzjoni bejn l-UE u l-Amerka Latina u l-Karibew lejn ekonomiji newtrali għall-klima, nodfa u pożittivi għan-natura.
Ir-reġjun għandu potenzjal uniku f'termini ta' bijodiversità, riżorsi naturali, enerġiji rinnovabbli sostenibbli, produzzjoni agrikola u materja prima kritika strateġika.
Kemm ir-reġjun tal-ALK kif ukoll l-UE huma impenjati li jipproteġu l-bijodiversità, iwaqqfu d-deforestazzjoni, jippromwovu ekonomiji aktar ċirkolari, itejbu l-ġestjoni tal-iskart u tal-ilma, iżidu l-produttività tar-riżorsi u jindirizzaw it-tniġġis, kif ukoll li jaħdmu lejn ekonomiji newtrali għall-klima, nodfa u pożittivi għan-natura.
Biex jintlaħqu dawn l-objettivi, il-Komunikazzjoni ssejjaħ għal sħubija msaħħa dwar it-tranżizzjoni ekoloġika, inkluż permezz ta' aktar djalogu, it-tisħiħ tal-oqfsa regolatorji u tal-investimenti taħt il-Global Gateway.
Diġitali: L-UE u l-Amerka Latina u l-Karibew għandhom interess konġunt li jsegwu politiki diġitali li jagħtu s-setgħa lin-nies u lin-negozji biex jibnu futur diġitali ċċentrat fuq il-bniedem, sostenibbli u aktar prosperuż.
L-Alleanza Diġitali UE-ALK tnediet f'Marzu 2023 bl-ambizzjoni li tgħaqqad flimkien l-isforzi lejn trasformazzjoni diġitali inklużiva u ċċentrata fuq il-bniedem fiż-żewġ reġjuni u li tiżviluppa djalogu u kooperazzjoni bireġjonali fl-ispettru sħiħ tal-kwistjonijiet diġitali.
Iż-żewġ reġjuni jistgħu jibbenefikaw minn aktar kooperazzjoni f'firxa wiesgħa ta' oqsma bħall-konnettività, id-djalogu regolatorju, il-flussi tad-data liberi u sikuri u l-ispazju.
Il-promozzjoni ta' tkabbir ekonomiku sostenibbli għall-iżvilupp tal-bniedem: Il-Komunikazzjoni tressaq proposti biex jiżdiedu l-isforzi konġunti lejn irkupru soċjoekonomiku robust u sostenibbli li jippromwovi l-ugwaljanza u l-inklużjoni soċjali, b'mod partikolari permezz tal-edukazzjoni u l-bini tal-ħiliet, b'enfasi partikolari fuq in-nisa u ż-żgħażagħ.
Issejjaħ għal aktar kooperazzjoni fir-riċerka u fl-innovazzjoni, bl-użu sħiħ tal-opportunitajiet taħt il-Programm Orizzont Ewropa, u bl-espansjoni tal-ħidma konġunta dwar is-sigurtà tas-saħħa kif ukoll sistemi tal-ikel sostenibbli.
Is-sigurtà taċ-ċittadini, il-ġustizzja, id-drittijiet tal-bniedem u l-istat tad-dritt: Il-Komunikazzjoni tipproponi li tiġi kkonsolidata u msaħħa s-sħubija dwar il-ġustizzja u s-sigurtà biex jiġu indirizzati l-isfidi komuni maħluqa mill-kriminalità organizzata transnazzjonali, inkluż il-kummerċ tad-drogi u t-traffikar tal-bnedmin.
Hija tenfasizza l-importanza li tissaħħaħ il-kooperazzjoni dwar id-drittijiet tal-bniedem, inkluż in-nondiskriminazzjoni u l-ugwaljanza bejn il-ġeneri, u ssemmi l-ħtieġa li d-difensuri tad-drittijiet tal-bniedem u l-ġurnalisti jkunu protetti aħjar.
Il-Komunikazzjoni tipproponi wkoll sforzi konġunti għall-promozzjoni tad-demokrazija, tal-istat tad-dritt u tal-governanza tajba, kif ukoll tal-paċi u tas-sigurtà dinjija.
Sħubija vibranti bejn il-popli.
In-nies jinsabu fiċ-ċentru ta' din is-sħubija bireġjonali.
L-involviment maż-żgħażagħ fl-Amerka Latina u l-Karibew se jiżdied permezz ta' inizjattivi bħall-Bordijiet ta' Diskussjoni taż-Żgħażagħ fil-livell tal-pajjiż.
Il-Komunikazzjoni tipproponi li tiġi intensifikata l-kollaborazzjoni dwar l-edukazzjoni u r-riċerka pereżempju permezz ta' programmi ta' skambju ewlenin bħall-Erasmus+, il-promozzjoni tal-mobbiltà ċirkolari billi jintuża l-pakkett dwar il-Ħiliet u t-Talenti, jiġu mħeġġa netwerks interkulturali u inizjattivi konġunti bħall-parteċipazzjoni għall-ewwel darba tal-UE bħala mistiedna tal-unur fil-Fiera Internazzjonali tal-Kotba tal-2023 fi Guadalajara, il-Messiku.
L-UE u l-Amerka Latina u l-Karibew huma alleati ewlenin fid-difiża u t-tisħiħ ta' sistema internazzjonali bbażata fuq ir-regoli.
Flimkien, nirrappreżentaw kważi terz tal-membri tan-Nazzjonijiet Uniti (NU).
Aħna sostenituri sodi tad-dritt internazzjonali u tal-Karta tan-NU.
Ir-reġjun huwa vitali għall-bilanċ ekoloġiku tal-pjaneta.
Fih tinsab aktar minn 50 % tal-bijodiversità tal-pjaneta.
Ir-reġjun huwa wkoll produttur ewlieni tal-ikel u jgħodd għal 14 % tal-produzzjoni dinjija tal-ikel u għal 45 % tal-kummerċ agroalimentari internazzjonali nett, u huwa potenza tal-enerġija rinnovabbli (it-taħlita tal-ġenerazzjoni tiegħu għandha l-akbar sehem ta' sorsi rinnovabbli fid-dinja, li fl-2021 kien ta' 61 %).
L-UE u l-Amerka Latina u l-Karibew huma sħab kummerċjali u ta' investiment mill-qrib u affidabbli, b'wieħed mill-aktar networks densi fid-dinja ta' ftehimiet politiċi, ta' kooperazzjoni u kummerċjali li jkopru 27 mit-33 pajjiż tal-ALK.
Il-Komunikazzjoni Konġunta dwar Aġenda Ġdida għar-Relazzjonijiet bejn l-UE u l-Amerka Latina u l-Karibew
Skeda informattiva dwar il-Kummerċ bejn l-UE u l-Amerka Latina u l-Karibew
“Illum, is-sħubija strateġika bejn l-UE u l-ALK hija aktar importanti minn qatt qabel.
Aħna alleati ewlenin biex insaħħu l-ordni internazzjonali bbażat fuq ir-regoli u flimkien niddefendu d-demokrazija, id-drittijiet tal-bniedem u l-paċi u s-sigurtà internazzjonali.
Għandna wkoll interess li nsaħħu s-sħubija u l-impenn politiċi tagħna, niġġieldu t-tibdil fil-klima u li nmexxu ’l quddiem trasformazzjoni diġitali inklużiva u ċċentrata fuq il-bniedem.
Il-Global Gateway tagħna se tagħti spinta wkoll lill-investiment u lill-kooperazzjoni aktar mill-qrib.”
Il-ftehimiet kummerċjali huma katalisti għat-tkabbir sostenibbli u l-impjiegi.
L-UE u r-Reġjun tal-Amerka Latina u l-Karibew diġà jinnegozjaw biljun ewro fi prodotti u servizzi kuljum.
Rabtiet kummerċjali aktar profondi jistgħu jsaħħu l-ktajjen tal-provvista tagħna u jgħinu biex navvanzaw l-aġendi ta’ żvilupp inklużiv rispettivi tagħna, inkluż billi nagħtu vuċi lis-soċjetà ċivili.
Issa rridu mmorru għal-livell li jmiss, pereżempju bi sħubijiet ta’ benefiċċju reċiproku dwar il-materja prima kritika biex niddiversifikaw il-ktajjen tal-provvista tagħna.
Qed naħdmu wkoll lejn ftehim mal-Mercosur, li japprofondixxi b’mod sinifikanti r-rabtiet bejn iż-żewġ reġjuni.
It-tisħiħ tas-sħubija tal-UE mal-Amerka Latina u l-Karibew huwa ta’ importanza strateġika assoluta.
Aħna fost l-aktar reġjuni allinjati mill-qrib fid-dinja f’termini ta’ interessi u valuri.
Billi jaħdmu flimkien, l-UE u l-Amerka Latina u l-Karibew jistgħu jindirizzaw l-isfidi globali b’mod aktar effettiv, isaħħu l-ordni internazzjonali bbażat fuq ir-regoli, u jippromwovu l-paċi, is-sigurtà u d-demokrazija.
Is-Summit UE-CELAC joffri opportunità tad-deheb biex tinbena l-fiduċja u tingħata spinta lir-relazzjoni.
L-UE u l-Amerka Latina u l-Karibew huma sħab naturali.
Irridu nsiru wkoll sħab tal-għażla.
Iċ-ċittadini fiż-żewġ reġjuni jaspiraw li jgħixu f’soċjetajiet inklużivi u prosperi.
Nistgħu naħdmu flimkien biex l-Għanijiet ta’ Żvilupp Sostenibbli jerġgħu jaqbdu t-triq it-tajba.
Il-Global Gateway, l-offerta pożittiva tal-UE biex tintroduċi konnessjonijiet sostenibbli u fdati mal-pajjiżi sħab tagħna, hija kruċjali għat-twettiq ta’ dan l-impenn u biex tindirizza l-inugwaljanzi.
Il-proposta tal-lum għal sħubija msaħħa se tpoġġi lin-nies fil-qalba tagħha, filwaqt li tippromwovi t-tisħiħ tal-pożizzjoni taż-żgħażagħ u tan-nisa, iż-żieda fil-mobbiltà u l-konnessjonijiet bejn il-nies.
Illum, biex jiġi onorat l-impenn tal-President von der Leyen fid-diskors dwar l-Istat tal-Unjoni tal-2022, il-Kummissjoni qed iżżid pilastru tal-Unjoni Ewropea tas-Saħħa: approċċ komprensiv ġdid lejn is-saħħa mentali.
Dan l-approċċ huwa l-ewwel pass importanti biex is-saħħa mentali titpoġġa fuq l-istess livell tas-saħħa fiżika, u biex jiġi żgurat approċċ transsettorjali ġdid għall-problemi tas-saħħa mentali.
Il-Kummissjoni se tappoġġa lill-Istati Membri li jpoġġu lin-nies u s-saħħa mentali tagħhom l-ewwel permezz ta' 20 inizjattiva ewlenija u €1.23 biljun ta' finanzjament tal-UE minn strumenti finanzjarji differenti.
Il-komunikazzjoni tal-lum ġiet f'waqtha: qabel il-pandemija tal-COVID-19, il-problemi ta' saħħa mentali diġà kienu jaffettwaw persuna minn kull sitta fl-UE u bil-kriżijiet bla preċedent esperjenzati matul dawn l-aħħar snin, din is-sitwazzjoni marret għall-agħar.
L-ispiża tan-nuqqas ta' azzjoni hija sinifikanti, u tammonta għal €600 biljun fis-sena.
Is-saħħa mentali hija importanti: l-elementi ewlenin biex jiġi indirizzat il-mard mentali
Fl-isfond ta' bidliet sinifikanti fit-teknoloġija, fl-ambjent u fis-soċjetà, li jaffettwaw il-kapaċità li n-nies ikampaw, l-azzjoni tal-UE dwar is-saħħa mentali se tiffoka fuq tliet prinċipji gwida:
(i) il-prevenzjoni adegwata u effettiva,
(ii) l-aċċess għall-kura u t-trattament tas-saħħa mentali ta' kwalità għolja u affordabbli, u
iii) l-integrazzjoni mill-ġdid fis-soċjetà wara l-irkupru.
Dan l-approċċ komprensiv jagħti ħarsa lejn is-saħħa mentali fil-politiki kollha biex jiġu rikonoxxuti l-fatturi ta' riskju multidimensjonali tas-saħħa mentali.
Skont dan l-approċċ, l-azzjonijiet konkreti se jkopru qasam wiesa' ta' politiki u jinkludu sforzi biex:
Sa minn qabel il-pandemija tal-COVID-19, il-problemi tas-saħħa mentali kienu jaffettwaw madwar 84 miljun persuna fl-UE, u minn dak iż-żmien 'l hawn dawn iċ-ċifri marru għall-agħar.
Il-pandemija poġġiet pressjonijiet addizzjonali fuq is-saħħa mentali, l-aktar fost iż-żgħażagħ u dawk li kellhom kundizzjonijiet ta' saħħa mentali minn qabel.
Fid-diskors tagħha dwar l-Istat tal-Unjoni ta' Settembru 2022, il-President Ursula von der Leyen appellat għal inizjattiva ġdida dwar is-saħħa mentali.
L-inizjattiva tindirizza wkoll talbiet mill-Parlament Ewropew, u proposta mressqa miċ-ċittadini fil-kuntest tal-Konferenza dwar il-Futur tal-Ewropa.
L-ispiża li qed inħallsu għan-nuqqas ta' azzjoni fil-qasam tas-saħħa mentali hija sinifikanti u wara l-isfidi globali marbuta mal-bidliet soċjali, politiċi u ambjentali, iż-żieda fid-diġitalizzazzjoni, fil-pressjonijiet ekonomiċi u fil-bidliet radikali fis-suq tax-xogħol, din mistennija tiżdied.
L-ispejjeż totali fuq il-problemi ta' saħħa mentali, li jinkludu kemm l-ispejjeż li jġarrbu s-sistemi tas-saħħa u l-programmi tas-sigurtà soċjali, kif ukoll in-nuqqas ta' impjiegi u produttività tal-ħaddiema, huma stmati li jammontaw għal aktar minn 4 % tal-PDG madwar il-pajjiżi tal-UE, li huwa ekwivalenti għal aktar minn €600 biljun fis-sena[1].
Saħħa mentali (europa.eu)
Filmat dwar is-Saħħa Mentali
Skeda informattiva dwar is-Saħħa Mentali
[1] Health at a Glance – Ewropa 2018: https://health.ec.europa.eu/state-health-eu/health-glance-europe/health-glance-europe-2018_en
Is-saħħa mentali hija importanti għall-benesseri tagħna daqs is-saħħa fiżika.
Iċ-ċittadini reġgħu fakkruna dan matul il-Konferenza dwar il-Futur tal-Ewropa.
Illum, qed nieħdu pass importanti biex nappoġġaw is-saħħa mentali fl-Ewropa, għal dawk l-aktar vulnerabbli, fosthom in-nies u t-tfal li qed jaħarbu mill-Ukrajna: tfal li jridu jegħlbu esperjenzi tal-biża’.
L-approċċ Ewropew tagħna li hu l-ewwel tat-tip tiegħu, ipoġġi s-saħħa mentali fl-istess livell tas-saħħa fiżika u jiddeskrivi dak kollu li nagħmlu biex niżguraw li l-appoġġ ikun aċċessibbli u affordabbli għal dawk kollha li jeħtiġuh.
Illum qed nippreżentaw approċċ komprensiv u antropoċentriku għas-saħħa mentali.
Din il-Komunikazzjoni hija pass importanti lejn Ewropa aktar b’saħħitha u l-ħtiġijiet psikosoċjali tal-aktar soċjetajiet vulnerabbli fost is-soċjetajiet tagħna huma fil-qofol tal-isforzi tagħna.
Li nuru solidarjetà ma’ dawk l-aktar vulnerabbli u li nipproteġuhom huma valuri Ewropej ewlenin, komponenti importanti tal-istil ta’ ħajja Ewropew tagħna.
Ma hemm l-ebda saħħa mingħajr saħħa mentali u ma jistax ikun hemm Unjoni Ewropea tas-Saħħa mingħajr l-aċċess ugwali u f’waqtu għall-prevenzjoni, it-trattament u l-kura għas-saħħa mentali tagħna.
Illum jingħata bidu ġdid fil-livell tal-UE għal approċċ komprensiv fil-qasam tas-saħħa mentali li hu orjentat lejn il-prevenzjoni u li fih diversi partijiet ikkonċernati.
Jeħtieġ inneħħu l-istigma u d-diskriminazzjoni sabiex dawk fil-bżonn ikunu jistgħu jitolbu l-għajnuna u jirċievu l-appoġġ li jeħtieġu.
Huwa normali li kultant ma tħossokx tajjeb, u huwa d-dmir tagħna li niżguraw li kull min ifittex l-għajnuna jkollu aċċess għaliha.
Madwar nofs il-ħaddiema Ewropej jqisu l-istress bħala ħaġa komuni fuq il-post tax-xogħol tagħhom, u dan jikkontribwixxi għal madwar nofs in-numru ta’ ġranet ta’ xogħol li jintilfu.
Wasal iż-żmien li niffaċċjaw din il-problema b’mod dirett, kemm għall-benefiċċju tal-ħaddiema tagħna, kif ukoll dak tal-ekonomija tagħna.
Bħala kumpanija, jekk m’għandekx forza tax-xogħol b’saħħitha, ma tistax tilħaq il-potenzjal tal-produttività tiegħek, għalhekk hemm obbligu soċjali kif ukoll ekonomiku biex tiġi indirizzata din ix-xejra li qed tiżdied.
Is-saħħa mentali tagħna fuq il-post tax-xogħol hija importanti daqs is-saħħa fiżika tagħna.
Il-Kummissarju għat-Trasport Adina Vălean u l-Viċi Prim Ministru għar-Restawr tal-Ukrajna u l-Ministru għall-Komunitajiet, it-Territorji u l-Iżvilupp tal-Infrastruttura Oleksandr Kubrakov, illum iffirmaw ftehim fi Lviv li jassoċja lill-Ukrajna mal-programm tal-Faċilità Nikkollegaw l-Ewropa (FNE).
Dan il-ftehim se jippermetti lill-promoturi tal-proġetti Ukreni japplikaw għall-finanzjament tal-UE għal proġetti ta' interess komuni fl-oqsma tat-trasport u tal-enerġija u f'dak diġitali, li jkompli jtejjeb il-konnettività tal-pajjiż mal-ġirien tiegħu fl-UE.
Se jappoġġa l-integrazzjoni tal-Ukrajna fis-Suq Uniku tal-UE, filwaqt li jippromwovi t-tkabbir, l-impjiegi u l-kompetittività.
L-Ukrajna qed tiddefendi bi qlubija kontra l-aggressjoni mhux provokata u mhux ġustifikata tar-Russja, u l-appoġġ u s-solidarjetà tal-UE għadhom sodi.
Il-ftehim tal-lum iqarreb lill-Ukrajna lejn l-UE billi jankraha f'dawn in-networks trans-Ewropej interkonnessi.
Aċċess għall-finanzjament tal-UE għat-trasport, l-enerġija u s-servizzi diġitali
Fir-rigward tat-trasport, l-awtoritajiet u l-kumpaniji tal-Ukrajna se jkunu jistgħu japplikaw għal finanzjament fis-sejħiet futuri tal-FNE fil-qasam tat-trasport tul il-perjodu ta' programmazzjoni attwali (2021-2027).
Is-sejħa li jmiss se titnieda f'Settembru 2023.
Il-kriterji ta' eliġibbiltà għal pajjiżi terzi se japplikaw kif deskritt fir-Regolament dwar in-network trans-Ewropew tat-trasport (TEN-T) — f'dan il-kuntest, tingħata prijorità lill-azzjonijiet li jsaħħu l-konnettività bejn in-network ewlieni tal-Istati Membri u n-network f'pajjiżi terzi.
Fir-rigward tal-enerġija, il-proġetti tal-infrastruttura tal-Ukrajna marbuta mal-Istati Membri tal-UE diġà jistgħu japplikaw għall-istatus ta' Proġetti ta' Interess Reċiproku (PMIs) fil-qafas tar-regoli tal-UE għall-infrastruttura tal-enerġija, kif riveduti.
Il-PMI huwa kunċett ġdid introdott bir-Regolament rivedut dwar in-Networks Trans-Ewropej tal-Enerġija (TEN-E) biex il-proġetti tal-infrastruttura li jikkonnettjaw lil pajjiżi terzi mal-UE jkunu jistgħu jibbenefikaw minn proċeduri simplifikati għall-għoti tal-permessi u aċċess aħjar għall-finanzjament.
Dan l-istatus huwa prerekwiżit biex l-iżviluppaturi tal-proġetti jkunu eliġibbli għall-finanzjament mill-FNE Enerġija.
Bis-saħħa tal-ftehim tal-lum, se jsir aċċessibbli finanzjament ġdid għal dawn il-proġetti fl-Ukrajna.
F'Novembru 2023, il-Kummissjoni se tippubblika l-lista li jmiss tal-Unjoni tal-Proġetti ta' Interess Komuni (PCIs) inklużi, għall-ewwel darba, il-PMIs ma' pajjiżi terzi.
Mod ieħor kif l-Ukrajna tirċievi appoġġ mill-FNE Enerġija hu bi proġetti transfruntieri fil-qasam tal-enerġija rinnovabbli.
Il-parti diġitali tal-Faċilità Nikkollegaw l-Ewropa (FNE Diġitali) tipprovdi appoġġ għall-proġetti tal-konnettività ta' interess komuni, b'mod partikolari għan-networks ewlenin li jikkonnettjaw lill-UE ma' pajjiżi terzi, f'konformità mal-istrateġija Global Gateway, kif ukoll għall-iżvilupp ta' infrastruttura ta' prestazzjoni għolja sikura, sigura u sostenibbli, inkluż networks tal-Gigabit u networks mobbli tal-ħames ġenerazzjoni (5G).
Ladarba jitnedew is-sejħiet li jmiss mill-FNE Diġitali, l-entitajiet fl-Ukrajna se jkunu jistgħu japplikaw għal kofinanzjament għall-proġetti li jkollhom l-għan li jżidu l-kapaċità, is-sigurtà u r-reżiljenza tal-konnettività diġitali bejn l-Ukrajna u l-ġirien tagħha fl-UE.
Il-Faċilità Nikkollegaw l-Ewropa tikkontribwixxi għall-objettivi tal-Patt Ekoloġiku Ewropew u għall-miri tad-Deċennju Diġitali 2030 biex tippromwovi networks trans-Ewropej tat-trasport u tal-enerġija aktar ekoloġiċi u sostenibbli, kif ukoll id-diġitalizzazzjoni.
Għal dan l-għan, il-programm tal-FNE għall-perjodu 2021-2027 jipprevedi diversi kontribuzzjonijiet finanzjarji, prinċipalment fil-forma ta' għotjiet, b'rati ta' kofinanzjament differenti skont it-tip ta' proġett.
Permezz tal-FNE Trasport hemm disponibbli €25.8 biljun għal għotjiet mill-baġit tal-UE għall-perjodu 2021-2027 biex jikkofinanzjaw proġetti tat-trasport fl-Istati Membri tal-UE.
Permezz tal-FNE Enerġija hemm disponibbli €5.8 biljun biex jikkofinanzjaw proġetti ta' interess komuni skont ir-Regolament dwar it-TEN-E, kif ukoll għal proġetti transfruntieri fil-qasam tal-enerġija rinnovabbli.
L-FNE Diġitali se tinvesti €2 biljun f'infrastrutturi Ewropej tal-konnettività u se tistimula l-introduzzjoni u l-adozzjoni tan-networks 5G mill-komunitajiet lokali.
In-Network Trans-Ewropew tat-Trasport
In-Networks Trans-Ewropej għall-Enerġija
L-FNE Trasport diġà qed tiffinanzja diversi proġetti b’impatt dirett fuq l-Ukrajna: ir-rikostruzzjoni ta’ runway fl-ajruport ta’ Rzeszów-Jasionka, il-Polonja, il-modernizzazzjoni ta’ terminal tat-trażbord f’Košice, is-Slovakkja, il-bini tal-pont ta’ Ungheni, u l-iżvilupp ta’ konnessjonijiet u titjib fl-intern tal-pajjiż għall-port ta’ Constanta tar-Rumanija.
Bil-ftehim tal-lum, l-Ukrajna issa se tkun tista’ tippreżenta applikazzjonijiet waħidha, u b’hekk tiftaħ il-bieb għal proġetti li se jgħinu jimmodernizzaw l-infrastruttura tal-Ukrajna u jtejbu l-konnettività tagħha mal-UE, bħal investimenti fil-qsim tal-fruntieri mal-UE.
Dan huwa pass konkret biex tingħata spinta ulterjuri lill-Korsiji ta’ Solidarjetà u tiġi appoġġata r-rikostruzzjoni tal-Ukrajna.
L-Ukrajna hija l-ġara u s-sieħba tagħna u tinsab fi triqitha biex issir membru tal-Unjoni tagħna.
L-assoċjazzjoni tal-lum tal-Ukrajna mal-Faċilità Nikkollegaw l-Ewropa hija pass importanti f’din it-triq.
Dan se jsaħħaħ il-kapaċità u r-reżiljenza tan-networks ewlenin diġitali li jgħaqqdu lill-Ewropa mal-Ukrajna u se jwassal il-benefiċċji tat-tranżizzjoni diġitali liċ-ċittadini u lin-negozji Ukreni.
Il-Ftehim tal-lum ikompli japprofondixxi s-sħubija bejn l-UE u l-Ukrajna fl-enerġija, billi jappoġġa l-integrazzjoni tal-Ukrajna fis-suq uniku tal-enerġija tal-UE.
L-assoċjazzjoni mal-FNE hija xhieda tal-objettivi kondiviżi tagħna tal-politika tal-enerġija għad-dekarbonizzazzjoni, l-integrazzjoni tas-suq u s-sigurtà tal-provvista.
Dan juri li aħna determinati li nappoġġaw lill-Ukrajna fir-rikostruzzjoni tagħha, filwaqt li nagħmluha aktar reżiljenti u indipendenti filwaqt li mmexxu ’l quddiem it-tranżizzjoni lejn enerġija nadifa.
Il-Kummissjoni tilqa' l-adozzjoni mill-Kunsill tal-11-il pakkett ta' sanzjonijiet kontra r-Russja.
Dan il-pakkett se jiżgura li s-sanzjonijiet tal-UE kontra r-Russja jiġu infurzati u implimentati aħjar, abbażi tat-tagħlimiet meħuda mill-implimentazzjon tul is-sena li għaddiet.
Il-11-il pakkett għandu dawn l-elementi ewlenin:
MIŻURI KUMMERĊJALI
MIŻURI TA' TRASPORT
MIŻURI TA' ENERĠIJA
AKTAR ŻIDIET FIL-LISTI
KJARIFIKI ADDIZZJONALI
SANZJONIJIET TAL-UE
Is-sanzjonijiet tal-UE illimitaw l-għażliet politiċi u ekonomiċi ta' Moska b'mod konsiderevoli, billi kkawżaw pressjoni finanzjarja kbira, u naqqsu l-kapaċità industrijali u teknoloġika tar-Russja.
Huma qed jissodisfaw it-tliet objettivi ewlenin tagħhom: inaqqsu l-kapaċità militari tar-Russja milli tkompli l-gwerra ta' aggressjoni tagħha kontra l-Ukrajna, iċċaħħdu lill-Kremlin mid-dħul li qed jiffinanzja l-gwerra, u jimponu spejjeż fuq l-ekonomija tar-Russja.
Is-sanzjonijiet qed ikollhom impatt fuq it-tlieta li huma.
L-effetti tagħhom jikbru maż-żmien hekk kif is-sanzjonijiet idgħajfu l-bażi industrijali u teknoloġika tar-Russja.
Barra minn hekk, ir-Rappreżentant tal-UE fir-rigward tas-sanzjonijiet, David O'Sullivan, attwalment qed jimbotta ma'pajjiżi terzi ewlenin favur il-kooperazzjoni biex tiġi evitata ċ-ċirkomvenzjoni.
Diġà qed jidhru l-ewwel riżultati: F'xi pajjiżi qed jiġu stabbiliti sistemi għall-monitoraġġ, il-kontroll u l-imblukkar tar-riesportazzjoni.
Ċifri kummerċjali anomali u għoljin ħafna għal xi prodotti/pajjiżi speċifiċi ħafna huma evidenza soda li r-Russja qed issib modi kif tevita s-sanzjonijiet.
Dan jitlob li nirduppjaw l-isforzi tagħna fil-ġlieda kontra ċ-ċirkomvenzjoni u li nitolbu lill-ġirien tagħna għal saħansitra aktar kooperazzjoni mill-qrib.
Filwaqt li naħdmu mas-sħab, qbilna wkoll dwar lista ta' prijorità ta' oġġetti fil-kamp tal-battalja sanzjonati li għalihom in-negozji għandhom japplikaw diliġenza dovuta partikolari u li pajjiżi terzi ma jridux jesportaw lejn ir-Russja.
Barra minn hekk, fi ħdan l-UE, identifikajna wkoll oġġetti ekonomikament kritiċi li għalihom in-negozji u l-pajjiżi terzi għandhom ikunu partikolarment viġilanti.
Is-sanzjonijiet tal-UE kontra r-Russja qed ikunu effettivi.
Dawn qed irażżnu l-kapaċità tar-Russja li tattakka lill-Ukrajna, fosthom il-manifattura ta' armi ġodda u t-tiswija ta' dawk li jeżistu, kif ukoll qed ifixklu t-trasport tal-materjal tagħha.
L-implikazzjonijiet ġeopolitiċi, ekonomiċi u finanzjarji tal-aggressjoni kontinwa tar-Russja kontra l-Ukrajna huma ċari, peress li l-gwerra fixklet is-swieq globali tal-prodotti bażiċi, speċjalment għall-prodotti agroalimentari u l-enerġija.
L-UE tkompli tiżgura li s-sanzjonijiet tagħha ma jkollhomx impatt fuq l-enerġija u l-esportazzjonijiet agroalimentari mir-Russja lejn pajjiżi terzi.
Bħala gwardjan tat-Trattati tal-UE, il-Kummissjoni Ewropea timmonitorja l-infurzar tas-sanzjonijiet tal-UE mill-Istati Membri tal-UE.
L-UE tinsab magħquda fis-solidarjetà tagħha mal-Ukrajna u se tkompli tappoġġa lill-Ukrajna u lill-poplu tagħha flimkien mas-sħab internazzjonali tagħha, inkluż permezz ta' aktar appoġġ politiku, finanzjarju, militari u umanitarju għaż-żmien kollu li se jkun hemm bżonn.
Aktar informazzjoni dwar is-sanzjonijiet tal-UE
Il-Kummissjoni għażlet 107 proġett ta' infrastruttura tat-trasport biex tirċievi aktar minn EUR 6 biljun f'għotjiet tal-UE mill-Faċilità Nikkollegaw l-Ewropa (CEF), l-istrument tal-UE għal investiment strateġiku fl-infrastruttura tat-trasport.
Aktar minn 80 % tal-finanzjament se jappoġġa proġetti li jwasslu għal network aktar effiċjenti, aktar ekoloġiku u aktar intelliġenti ta' ferroviji, passaġġi fuq l-ilma interni u rotot marittimi tul in-network trans-Ewropew tat-trasport (TEN-T).
Barra minn hekk, il-proġetti se jsaħħu l-Korsiji ta' Solidarjetà bejn l-UE u l-Ukrajna, stabbiliti biex jiffaċilitaw l-esportazzjonijiet u l-importazzjonijiet tal-Ukrajna.
Il-konnessjonijiet ferrovjarji transfruntiera ewlenin tul in-network ewlieni tat-TEN-T ġew ukoll prijoritizzati għall-finanzjament.
Dawn jinkludu b'mod partikolari l-mina Brenner Base (li tgħaqqad l-Italja mal-Awstrija), Rail Baltica (li tgħaqqad it-tliet Stati Baltiċi u l-Polonja mal-bqija tal-Ewropa), kif ukoll is-sezzjoni transfruntiera bejn il-Ġermanja u n-Netherlands (Emmerich-Oberhausen), fost l-oħrajn.
Il-portijiet marittimi fl-Irlanda, il-Greċja, Spanja, il-Latvja, il-Litwanja, in-Netherlands u l-Polonja se jirċievu finanzjament għall-iżvilupp ta' provvista tal-enerġija fuq l-art biex jitnaqqsu l-emissjonijiet tal-gassijiet serra minn bastimenti rmiġġati.
Biex it-trasport fl-ilmijiet navigabbli interni jkun validu għall-futur, l-infrastruttura tul il-passaġġi fuq l-ilma transfruntiera Seine-Scheldt bejn Franza u l-Belġju se tiġi modernizzata.
Il-portijiet interni fuq il-baċiri tad-Danubju u tar-Renu, bħal Vjenna u Andernach, se jirċievu wkoll aġġornament.
Biex tkompli tiżdied is-sikurezza u l-interoperabbiltà tat-trasport ferrovjarju tal-UE, is-Sistema Ewropea tal-Ġestjoni tat-Traffiku Ferrovjarju (ERTMS) se tiġi installata fuq ferroviji u linji ferrovjarji fiċ-Ċekja, fid-Danimarka, fil-Ġermanja, fi Franza, fl-Awstrija u fis-Slovakkja.
Fit-toroq, diversi Stati Membri tal-UE se jużawSistemi u Servizzi ta' Trasport Intelliġenti (ITS), b'mod partikolari ITS kooperattivi (C-ITS) għal trasport aktar sikur u effiċjenti.
Diversi Stati Membri se jirċievu appoġġ għall-proġetti Ewropej tal-ġestjoni tat-traffiku tal-ajru, bl-għan li tiżdied l-effiċjenza fit-trasport bl-ajru u jinħoloq Ajru Uniku Ewropew.
Il-107 proġett intgħażlu minn total ta' 353 sottomessi bi tweġiba għas-sejħa għall-proposti, ippubblikata fl-2022.
Il-finanzjament tal-UE se jieħu l-forma ta' għotjiet, li se jintużaw biex jikkofinanzjaw l-ispejjeż totali tal-proġetti.
Taħt il-programm tat-Trasport CEF għall-2021–2027, EUR 25.8 biljun huma disponibbli għal għotjiet għall-kofinanzjament ta' proġetti TEN-T fl-Istati Membri tal-UE.
Mill-2014'l hawn, il-FNE appoġġat kważi 1,300 proġett b'total ta' EUR 29.4 biljun fis-settur tat-trasport (bl-esklużjoni tal-għażla proposta tal-lum).
Aktar opportunitajiet ta' finanzjament huma disponibbli taħt it-Trasport tas-CEF, bis-sejħa għall-Mobbiltà Militari tal-2023 attwalment miftuħa sal-21 ta' Settembru 2023 u s-sejħiet tal-Faċilità għall-Infrastruttura tal-Fjuwils Alternattivi miftuħa sas-7 ta' Novembru 2023.
Is-sejħiet għal proposti tal-FNE għat-Trasport li jmiss se jitnedew lejn l-aħħar ta' Settembru 2023.
Lista ta' proġetti mogħtija
Q &A dwar ir-riżultati tal-2022 tas-sejħa għal proposti tal-Faċilità Nikkollegaw l-Ewropa (CEF — Trasport)
Illum, qed nallokaw EUR 6.2 biljun għal proġetti madwar l-Ewropa li se jressquna eqreb lejn it-tlestija tan-Netwerk Trans-Ewropew għat-Trasport, TEN-T, is-sinsla tal-ekonomija tal-UE.
Ninsab partikolarment kuntent li EUR 250 miljun se jtejbu l-konnessjonijiet transfruntiera bejn l-Ukrajna, il-Moldova, u l-ġirien tagħhom fl-UE, ir-Rumanija, l-Ungerija, is-Slovakkja u l-Polonja.
Dawn il-proġetti se jagħmlu t-trasport tal-merkanzija bejn l-UE u l-Ukrajna aktar faċli, filwaqt li jsaħħu l-Korsiji ta’ Solidarjetà.
Fost l-invażjoni tar-Russja tal-Ukrajna, il-Parlament se jivvota fuq rapport b'rakkomandazzjonijiet dwar kif jitwaqqfu attakki barranin perikolużi fuq id-demokrazija.
Din il-ġimgħa l-MPE ddiskutew u appoġġaw ir-rapport finali mill-kumitat dwar l-indħil barrani qabel ma jiskadi l-mandat tiegħu aktar tard f'Marzu.
Il-kumitat speċjali għall-indħil barrani fil-proċessi demokratiċi kollha fl-UE, inkluża d-diżinformazzjoni twaqqaf fl-2020 biex jevalwa l-livell ta' theddid f'sferi differenti inkluż għal elezzjonijiet nazzjonali u Ewropej ewlenin madwar l-UE, kampanji ta' diżinformazzjoni fuq il-media tradizzjonali u soċjali, attakki ċibernetiċi. immirati għall-infrastruttura kritika u l-finanzjament tal-gruppi politiċi u tas-soċjetà ċivili.
"Irridu niddefendu d-demokrazija tagħna. (...)
Naraw li jinsab taħt attakk," qal president tal-kumitat Raphaël Glucksmann, membru Franċiż tal-S&D.
"Ma jimpurtaniex jekk taħseb li d-Dinja hija ċatta, imma jekk hemm gvern barrani li jiżgura li miljuni ta' ċittadini sħabi jemmnu li d-Dinja hija ċatta, allura ssir problema."
Ara l-video tagħna biex issir taf aktar
L-awtur tar-rapport Sandra Kalniete, membru tal-PPE Latvjan, qalet: "Matul l-aħħar sentejn, il-kumitat irċieva evidenza komprensiva u stabbilita dwar interferenza barranija u manipulazzjoni ta' informazzjoni onlajn minn atturi ostili f'ħafna demokraziji liberali madwar id-dinja."
Ir-rapport tagħha jappella lill-Kummissjoni Ewropea biex tipproponi strateġija b'ħafna saffi u transsettorjali biex tgħammar lill-UE u lill-istati membri tagħha b'għodod ta' deterrenza biex tindirizza theddid u attakki ibridi orkestrati minn pajjiżi barranin.
L-istrateġija għandha tiffoka fuq oqsma bħal sanzjonijiet kollettivi, litteriżmu medjatiku, interferenza barranija bl-użu ta' pjattaformi onlajn, infrastruttura kritika u setturi strateġiċi, finanzjament moħbi ta' attivitajiet politiċi minn donaturi barranin, ċibersigurtà u l-protezzjoni tal-istituzzjonijiet tal-UE.
"Jekk reċentement daqs sentejn ilu, id-diżinformazzjoni u l-interferenza barranija setgħet tinstema' bħal termini ominjużi u astratti, illum nistgħu naraw l-effett dirett ta' diżinformazzjoni malizzjuża u kkoordinata flimkien mal-informazzjoni ħażina.
In-nies qed jirrifjutaw li jirċievu vaċċini ċċertifikati, u dan iwassal għal dħul fl-isptar eċċessiv u imwiet li jistgħu jiġu evitati bla għadd," qal Kalniete.
"Rajna kontinwi ta' interferenza u kampanji ta' manipulazzjoni ta' informazzjoni diretti lejn il-miżuri kollha kontra t-tixrid ta' Covid-19, inkluż it-tilqim madwar l-UE u l-pjattaformi onlajn kellhom suċċess limitat ħafna biex jindirizzawhom."
Il-MPE iddiskutew ir-rapport tal-kumitat nhar it-Tlieta u approvawh l-għada.
Ftehmu wkoll li jitwaqqaf kumitat ġdid biex jittratta dawn il-kwistjonijiet.
Tgħallem aktar
File tal-proċedura [EN]
Sqarrija għall-istampa
Skont kumitat tal-Parlament, l-UE għandu jkollha reġim speċifiku ta' sanzjonijiet biex tindirizza l-interferenza barranija u l-kampanji ta' diżinformazzjoni minn poteri barranin.
Aktar u aktar diżinformazzjoni hija disponibbli online Mingħajr reġim ta' sanzjonijiet xieraq fis-seħħ fl-UE, is-setgħat barranin malizzjużi jistgħu jassumu b'mod sigur li l-kampanji ta' destabilizzazzjoni tagħhom ma jkollhom l-ebda konsegwenzi.
Dik hija waħda mill-konklużjonijiet fir-rapport finali mill-kumitat dwar l-indħil barrani fil-proċessi demokratiċi kollha fl-Unjoni Ewropea, inkluża d-diżinformazzjoni.
Ir-reġim tas-sanzjonijiet għandu jiżgura li s-setgħat barranin ostili jiffaċċjaw il-konsegwenzi tal-azzjonijiet tagħhom.
Miżuri kummerċjali jistgħu wkoll jintużaw biex jipproteġu kontra attakki ibridi sponsorjati mill-istat peress li l-immirar ta' individwi jista' ma jkunx biżżejjed, skont ir-rapport.
L-awtriċi tar-rapport Sandra Kalniete, membru Latvjana tal-grupp PPE, qalet: "Xi kultant inqabbel it-theddida ta' diżinformazzjoni ma' kreatura fejn il-pjattaformi u l-infrastruttura online huma s-sistema nervuża u l-flus – hija sistema taċ-ċirkolazzjoni tad-demm.
Qatt mhu se noqtlu l-kreatura għalkollox, iżda żgur nistgħu nagħmluha aktar dgħajfa u anqas dominanti fl-ispazju tal-informazzjoni tagħna."
Attakki sofistikati
L-interferenza barranija tista' tintuża biex tiddistabilizza u ddgħajjef il-miri tagħhom, filwaqt li d-diżinformazzjoni tikkawża ħsara ekonomika diretta u indiretta li ma ġietx evalwata b'mod sistematiku, skont ir-rapport.
Kaltniete qal: "Fejn niġu għall-immappjar tal-pajsaġġ tat-theddid, ir-Russja u ċ-Ċina mhumiex l-uniċi atturi, għalkemm huma b'mod ċar responsabbli għas-sehem tal-iljun tal-interferenza fid-demokraziji tagħna u l-konsegwenzi l-aktar ta' ħsara."
Ir-rapport tagħha jgħid li l-attentati ta' interferenza barranija qed jiżdiedu u qed isiru aktar sofistikati.
Dawn jinkludu diżinformazzjoni u soppressjoni tal-informazzjoni, kif ukoll manipulazzjoni ta' pjattaformi tal-media soċjali u sistemi ta' reklamar u attakki ċibernetiċi.
Huma jieħdu wkoll il-forma ta' theddid kontra ġurnalisti, riċerkaturi, politiċi u membri ta' organizzazzjonijiet tas-soċjetà ċivili, donazzjonijiet moħbija u self lill-partiti politiċi, li jieħdu l-kontroll tal-infrastruttura kritika u l-ispjunaġġ.
L-attakki jistgħu, skont ir-rapport tal-kumitat, iqarrqu u jqarrqu liċ-ċittadini, u jżidu l-polarizzazzjoni fis-soċjetà għad-detriment tal-gruppi vulnerabbli.
X'aktarx ukoll li jgħawġu l-integrità tal-elezzjonijiet demokratiċi, u jiżirgħu n-nuqqas ta' fiduċja fl-awtoritajiet pubbliċi u d-demokrazija.
Il-punent selvaġġ diġitali
Il-pjattaformi online saru parti integrali mill-ħajja tal-biċċa l-kbira tan-nies u jistgħu jieħdu sehem fil-mod kif in-nies jaħsbu u jġibu ruħhom, pereżempju meta jiġu għall-preferenzi tal-votazzjoni.
Għalhekk huwa inkwetanti li l-pjattaformi online kellhom biss suċċess limitat biex jindirizzaw pereżempju kampanji ta' misinformazzjoni diretti lejn miżuri kontra t-tixrid tal-Covid-19, qal ir-rapport.
Sadanittant, il-pjattaformi soċjali u l-applikazzjonijiet jiġbru u jaħżnu ammonti enormi ta' data personali dwar kull utent.
Id-data tista' tinbiegħ u tkun minjieri tad-deheb għal organizzazzjonijiet jew pajjiżi malizzjużi li jimmiraw gruppi jew individwi.
"Għalkemm partijiet kbar tal-industrija tas-senserija tad-data huma legali, ir-realtà hija li qed noperaw f'punent selvaġġ diġitali, fejn diversi eluf ta' kumpaniji privati regolati b'mod laxk jippossjedu eluf ta' punti ta' data fuq individwi," qal Kalniete.
"Din is-sitwazzjoni hija intrinsikament mimlija riskju u jistħoqqilha valutazzjoni tal-impatt xierqa u regolamentazzjoni ġdida."
Nuqqas ta' għarfien
L-UE u l-istati membri tagħha jidhru li m'għandhomx il-mezzi xierqa u suffiċjenti biex ikunu jistgħu jipprevjenu u jiġġieldu aħjar l-attentati ta' interferenza u jidher li hemm nuqqas ġenerali ta' għarfien fost ħafna dawk li jfasslu l-politika u ċittadini.
Kalniete qal li l-aċċess għal ġurnaliżmu ta' kwalità huwa essenzjali biex tinbena reżiljenza għad-diżinformazzjoni ostili u l-indħil barrani.
Madankollu, il-media professjonali u l-ġurnaliżmu tradizzjonali qed jiffaċċjaw sfidi fl-era diġitali: "Iktar appoġġ għall-media tradizzjonali hija ħtieġa vitali oħra, li mingħajrha media indipendenti ta' kwalità u ġurnaliżmu investigattiv ma jibqgħux jgħixu fl-era ta' diġitalizzazzjoni mgħaġġla u marketing online," qalet.
Il-kumitat speċjali twaqqaf f'Ġunju 2020 biex jevalwa l-livell ta' theddid mis-setgħat barranin kollha li jippruvaw jindaħlu fil-proċessi demokratiċi tal-UE u l-istati membri tagħha.
Il-Parlament approva r-rapport finali fil-plenarja ta' Marzu fi Strasburgu u qabel li jwaqqaf kumitat speċjali ġdid dwar l-indħil barrani wara li dak attwali jikkonkludi l-ħidma tiegħu f'Marzu 2022.
Tgħallem aktar
File tal-proċedura [EN]
Aqsam din il-paġna ma' ħaddieħor: Facebook Twitter LinkedIn WhatsApp Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Numru tat-telefown: (+33) 3 881 74 005 (STR)
Ara l-iskeda tagħna għal ħarsa ġenerali dwar kif l-UE u l-Parlament Ewropew qed ikomplu jappoġġaw lill-Ukrajna fl-2023.
Il-President Ukren Volodymyr Zelensky jindirizza lill-Parlament Ewropew fid-9 ta' Frar, qabel laqgħa speċjali mal-mexxejja tal-UE.
L-iskeda ta' żmien hija f'ordni kronoloġika bil-maqlub, jiġifieri l-aktar avveniment reċenti se jidher fuq nett u l-eqdem wieħed fil-qiegħ.
Ara kif l-UE u l-Parlament kienu qed jappoġġjaw lill-Ukrajna fl-2022 .
Appoġġ tal-UE għall-Ukrajna
Kif l-UE u l-Parlament Ewropew ikomplu jappoġġjaw lill-Ukrajna fl-2023.
Integrazzjoni Ewropea
Kooperazzjoni UE-Ukrajna
Il-Parlament jappella lin-Nato biex tistieden lill-Ukrajna tingħaqad mal-alleanza
Il-MPE jappellaw lill-alleati tan-NATO biex jonoraw l-impenn tagħhom lejn l-Ukrajna u jwittu t-triq biex Kiev tiġi mistiedna biex jingħaqad mal-alleanza tad-difiża
Il-Parlament iħeġġeġ lin-Nato jistieden lill-Ukrajna
Tag: Reazzjonijiet tal-UE
Il-MPE jġeddu miżuri ta' appoġġ għall-kummerċ għall-Ukrajna
Il-Parlament jaqbel li jissospendi d-dazji tal-importazzjoni tal-UE fuq l-esportazzjonijiet Ukraini ta' prodotti agrikoli għal sena oħra biex isostni l-ekonomija tal-pajjiż.
Il-MPE jagħtu dawl lill-estensjoni tal-miżuri ta' appoġġ għall-kummerċ
Tag: Kooperazzjoni UE-Ukrajna
Il-MPE jħaffu l-proposta biex tingħata spinta lill-produzzjoni tal-munizzjon
Il-Parlament jiddeċiedi li jittratta b'mod urġenti abbozz ta' liġi biex tiżdied il-produzzjoni Ewropea ta' munizzjon u missili biex tappoġġja lill-Ukrajna.
Il-Parlament iħaffef il-pjanijiet għall-produzzjoni tal-munizzjon
Tag: Kooperazzjoni UE-Ukrajna
L-UE tipproponi l-11-il pakkett ta' sanzjonijiet
Il-Kummissjoni Ewropea tipproponi sanzjonijiet ġodda biex iżżid aktar prodotti mal-projbizzjoni tat-tranżitu iżda wkoll biex tagħmilha aktar diffiċli biex jiġu evitati s-sanzjonijiet.
Il-President tal-Kummissjoni tħabbar il-11-il pakkett ta' sanzjonijiet kontra r-Russja
Tag: Sanzjonijiet
L-ewwel laqgħa bejn il-kumitati bejn il-Parlament Ewropew u l-Verkhovna Rada tal-Ukrajna
Il-presidenti tal-kumitati tal-Parlament Ewropew u tal-Verkhovna Rada tal-Ukrajna jiltaqgħu għall-ewwel laqgħa bejn il-kumitati biex jiddiskutu t-triq 'il quddiem għall-Ukrajna fir-rigward tal-proċess ta' adeżjoni tal-pajjiż mal-UE, kif ukoll biex juru solidarjetà ma' Kyiv.
Il-MPE ewlenin jaffermaw mill-ġdid l-appoġġ qawwi tagħhom għat-triq tal-Ukrajna lejn l-UE
Tag: Kooperazzjoni UE-Ukrajna
Il-President Metsola terġa' fl-Ukrajna
Il-President tal-Parlament Ewropew Roberta Metsola żżur l-Ukrajna għat-tieni darba fi żmien sena u ikollha taħditiet mal-President Ukren Volodymyr Zelenskyy, l-Ispeaker tal-Parlament Ruslan Stefanchuk u l-Prosekutur Ġenerali Andriy Kostin.
Hija tattendi l-konferenza tal-United for Justice f'Lviv, fejn isiru diskussjonijiet dwar il-modi kif il-awturi tal-atroċitajiet kontra l-Ukreni jinżammu responsabbli.
Żjara ta' Roberta Metsola, il-President tal-PE, fl-Ukrajna - Punt għall-istampa
Tag: Kooperazzjoni UE-Ukrajna
L-UE tadotta l-10 pakkett tagħha ta' sanzjonijiet ekonomiċi u individwali
Fit-tifkira ta' sena mill-invażjoni sħiħa tar-Russja tal-Ukrajna, il-Kunsill adotta l-għaxar pakkett ta' miżuri restrittivi addizzjonali.
Il-Kunsill jadotta l-10 pakkett ta' sanzjonijiet
Tag: Sanzjonijiet
L-Ukrajna jeħtieġ li tingħata għajnuna militari sakemm ikun meħtieġ, jgħidu l-MPE
l-MPE jitolbu li tingħata kunsiderazzjoni serja lill-forniment ta' ġettijiet u ħelikopters tal-ġlied, sistemi xierqa tal-missili u żieda sostanzjali fil-munizzjonijiet lejn l-Ukrajna.
L-Ukrajna jeħtieġ li tingħata għajnuna militari sakemm ikun meħtieġ
Tag: Kooperazzjoni UE-Ukrajna
L-UE tipproponi l-10 pakkett ta' sanzjonijiet
Bħala parti mill-għaxar pakkett ta' sanzjonijiet, l-UE tipproponi aktar projbizzjonijiet fuq l-esportazzjoni li jiswew aktar minn EUR 11-il biljun, biex iċaħħad lill-ekonomija Russa minn teknoloġija kritika u oġġetti industrijali.
Il-projbizzjonijiet jimmiraw għal ħafna oġġetti industrijali li r-Russja teħtieġ, bħall-elettronika, vetturi speċjalizzati u magni bil-ġett.
Dawn jinkludu wkoll oġġetti għas-settur tal-kostruzzjoni li jistgħu jiġu diretti lejn il-militar tar-Russja.
Dikjarazzjoni mill-President von der Leyen dwar l-10 pakkett ta' sanzjonijiet kontra r-Russja
Tag: Sanzjonijiet
President tal-Latvja lill-MPE: L-Ewropa trid tkun fuq in-naħa t-tajba tal-istorja
Il-President tal-Latvjan Egils Levits jappella lill-Ewropa biex issib ir-rieda politika biex tipproċessa lir-Russja għad-delitti tagħha u tagħti futur lill-Ukrajna fl-Ewropa.
Tag: Kooperazzjoni UE-Ukrajna
Zelenskyy jindirizza lill-Parlament Ewropew
Il-President Ukren Volodymyr Zelenskyy jindirizza lill-Parlament Ewropew waqt sessjoni plenarja straordinarja fi Brussell.
"Din il-gwerra totali issa li qed issir mir-Russja – mhix biss għat-territorju[...]
Wara l-istil tal-ħajja Ewropew tal-Ukrajna, iridu jeqirdu l-istil tal-ħajja Ewropew bħala tali," qal lill-MPE.
Wara dan, huwa jindirizza lill-mexxejja tal-UE f'summit tal-Kunsill.
Il-President Zelenskyy jgħid li r-Russja hija theddida gravi għall-istil tal-ħajja Ewropew
Tag: Kooperazzjoni UE-Ukrajna
L-UE taqbel dwar il-livell tal-limiti tal-prezzijiet għall-prodotti taż-żejt Russi
Il-Kunsill jiddeċiedi li jistabbilixxi żewġ limiti tal-prezzijiet għall-prodotti taż-żejt li jaqgħu taħt il-kodiċi NM 2710 li joriġinaw fir-Russja jew huma esportati mir-Russja.
L-UE tistabbilixxi limiti tal-prezzijiet għall-prodotti tal-petrol Russi
Tag: Sanzjonijiet
Il-MPE jgħidu li l-ħidma fuq il-futur tal-Ukrajna fl-UE trid tibda issa
Qabel is-summit bejn l-UE u l-Ukrajna fit-3 ta' Frar, il-MPE jaffermaw mill-ġdid l-impenn tagħhom għas-sħubija tal-Ukrajna fl-UE, filwaqt li tennew il-ħtieġa għal proċess ta' adeżjoni bbażat fuq il-mertu.
Il-MPE jaffermaw mill-ġdid l-impenn għas-sħubija tal-Ukrajna fl-UE [EN]
Tag: Integrazzjoni Ewropea
MPE McAllister: Se nappoġġjaw lill-Ukrajna għal kemm hemm bżonn
David McAllister, il-president tal-kumitat tal-affarijiet barranin tal-Parlament, itenni l-appoġġ tal-UE għall-Ukrajna.
Intervista mal-president tal-kumitat għall-affarijiet barranin
Tag: Kooperazzjoni UE-Ukrajna
Gwerra fl-Ukrajna: Il-MPE jisħqu għal tribunal speċjali biex jiġu kkastigati d-delitti Russi
Il-MPE jitolbu li t-tmexxija politika u militari Russa tinżamm responsabbli għad-delitt ta' aggressjoni kontra l-Ukrajna.
Il-MPE jappellaw għal tribunal speċjali biex jikkastiga d-delitti Russi
Tag: Reazzjonijiet tal-UE
Il-MPE jappellaw għal reazzjoni aktar soda għat-theddid Russu għas-sigurtà Ewropea
L-UE u l-istati membri tagħha jeħtieġ li jżidu l-assistenza militari, politika u umanitarja tagħhom lill-Ukrajna u jsaħħu d-difiża tagħhom fil-ġlieda kontra t-theddid Russu għas-sigurtà Ewropea, jgħidu l-MPE fir-rapport annwali tagħhom dwar il-Politika Estera u ta' Sigurtà Komuni.
Il-Parlament iħeġġeġ lill-UE biex taġixxi b'mod aktar sod biex tiġġieled it-theddid Russu [EN]
Tag: Reazzjonijiet tal-UE
Il-MPE jitolbu appoġġ kontinwu lill-Ukrajna
Il-MPE jappellaw għal appoġġ kontinwu għall-Ukrajna f'dibattitu mal-President tal-Kunsill Charles Michel u l-President tal-Kummissjoni Ursula von der Leyen .
Il-Parlament jiddibatti kif għandu jkompli jappoġġja lill-Ukrajna [EN]
Tag: Kooperazzjoni UE-Ukrajna
It-tkabbir u l-ġid tal-Ewropa huma marbuta mill-qrib ma' kif se tagħmel użu mid-data u t-teknoloġiji konnessi.
L-IA tista' tagħmel differenza kbira f'ħajjitna — għall-aħjar jew għall-agħar.
F'Ġunju 2023, il-Parlament Ewropew adotta l-pożizzjoni ta' negozjar tiegħu dwar l-att dwar l-IA — l-ewwel sett ta' regoli komprensivi fid-dinja għall-ġestjoni tar-riskji tal-IA.
Hawn taħt hawn xi opportunitajiet u theddid ewlenin marbuta ma' applikazzjonijiet futuri tal-IA
Aqra aktar dwar x'inhi l-intelliġenza artifiċjali u kif tintuża
Id-demokrazija tista' ssir aktar b'saħħitha bl-użu ta' skrutinju bbażat fuq id-data, il-prevenzjoni tad- diżinformazzjoni u l-attakki ċibernetiċi u l-iżgurar tal-aċċess għal informazzjoni ta' kwalità.
L-IA tista' tappoġġa wkoll id-diversità u l-ftuħ, pereżempju billi timmitiga l-possibbiltà ta' preġudizzju fid-deċiżjonijiet ta' reklutaġġ u minflok tuża data analitika.
Huwa previst li l-IA tintuża aktar fil-prevenzjoni tal-kriminalità u fis-sistema tal-ġustizzja kriminali , peress li settijiet ta' data massivi jistgħu jiġu pproċessati aktar malajr, ir-riskji ta' titjir tal-ħabsin jiġu vvalutati b'mod aktar preċiż, il-kriminalità jew saħansitra l-attakki terroristiċi previsti u evitati.
Diġà qed jintuża minn pjattaformi online biex jidentifikaw u jirreaġixxu għal imġiba online illegali u mhux xierqa.
Fi kwistjonijiet militari , l-IA tista' tintuża għal strateġiji ta' difiża u attakki fl-hacking u l-phishing jew biex timmira sistemi ewlenin fil-gwerra ċibernetika, filwaqt li l-vantaġġ ewlieni tas-sistemi ta' armi awtonomi huwa l-potenzjal li wieħed jidħol f'kunflitt armat bir-riskju mnaqqas ta' ħsara fiżika.
Think Tank tal-PE: Opportunitajiet tal-Intelliġenza Artifiċjali [EN]
EPRS: L-ante portas tal-Intelliġenza Artifiċjali: Legali & riflessjonijiet etiċi [EN]
Studju tal-Kunsill tal-Ewropa: Algoritmi u d-Drittijiet tal-Bniedem [EN]
Skopri kif il-Membri tal-PE jixtiequ jsawru l-leġiżlazzjoni tal-UE dwar l-intelliġenza artifiċjali biex jagħtu spinta lill-innovazzjoni u jiżguraw is-sikurezza u d-drittijiet tal-bniedem.
Infografika bil-fatti u ċ-ċifri L-IA hija parti ewlenija mit-trasformazzjoni diġitali tas-soċjetà.
Huwa diffiċli li nimmaġinaw ħajja mingħajr l-użu tal-IA f'ħafna oġġetti u servizzi u se jkun hemm aktar tibdil fix-xogħol, fin-negozju, fil-finanzi, fis-saħħa, fis-sigurtà, fil-biedja u f'oqsma oħra.
L-IA hija wkoll ċentrali għall-patt ekoloġiku tal-UE u għall-irkupru wara l-Covid-19 .
L-UE qed tħejji l-ewwel sett ta' regoli tagħha biex timmaniġġja l-opportunitajiet u t-theddid tal-IA , hi u tiffoka fuq li tinħoloq fiduċja fl-IA, inkluż l-immaniġġjar tal-impatt potenzjali tal-IA fuq l-individwi, is-soċjetà u l-ekonomija, filwaqt li tipprovdi ambjent li fih ir-riċerkaturi, l-iżviluppaturi u n-negozji Ewropej jistgħu jirnexxu.
Il-Kummissjoni trid tagħti spinta lill-investiment privat u pubbliku fit-teknoloġiji tal-IA għal €20 biljun fis-sena.
Tgħallem aktar dwar kif l-UE qed tgħin biex issawwar trasformazzjoni diġitali fl-Ewropa tal-IA fil-liġi kriminali.
Infografika bil-fatti u ċ-ċifri
L-Att dwar l-IA: l-ewwel qafas regolatorju tal-UE għall-intelliġenza artifiċjali
Fl-14 ta' Ġunju 2023, il-Parlament Ewropew adotta l-pożizzjoni ta' negozjar tiegħu dwar l-att dwar l-IA.
Il-prijorità tal-Parlament hija li jiżgura li s-sistemi tal-IA użati fl-UE jkunu siguri, trasparenti, traċċabbli, mhux diskriminatorji u favur l-ambjent.
Il-Parlament irid ukoll jistabbilixxi definizzjoni teknoloġika u uniformi għall-IA li tista' tiġi applikata għal sistemi futuri tal-IA.
L-Att dwar l-IA jistabbilixxi regoli differenti għal livelli differenti ta' riskji tal-IA.
Skopri aktar dwar l-Att tal-UE dwar l-IA .
Il-ħidma tal-Parlament dwar il-leġiżlazzjoni fil-qasam tal-IA
Il-Parlament qed jaħdem fuq il-proposta tal-Kummissjoni, ippreżentata fil-21 ta' April 2021, biex l-Ewropa tinbidel fiċ-ċentru globali għal IA affidabbli.
B'antiċipazzjoni ta' proposta tal-Kummissjoni dwar l-IA, mistennija li titressaq fil-bidu tal-2021, il-Parlament waqqaf kumitat speċjali għall-intelliġenza artifiċjali f'era diġitali (AIDA) biex janalizza l-impatt tal-intelliġenza artifiċjali fuq l-ekonomija tal-UE.
Ir- rapport finali tal-kumitat li l-MPE adottaw f'Mejju 2022 jinkludi proposta għal Pjan Direzzjonali tal-UE għall-IA - approċċ olistiku għal pożizzjoni komuni u fit-tul li jenfasizza l-valuri, l-objettivi u l-valuri ewlenin tal-UE relatati mal-IA.
"B'dan ir-rapport, nuru biċ-ċar l-IA se tkun ta' spinta għad-diġitalizzazzjoni u bidla fil-logħba fil-kompetizzjoni diġitali globali," qal l-MPE ewlieni Axel Voss (PPE, il-Ġermanja).
Fl-20 ta' Ottubru 2020, il-Parlament adotta tliet rapporti li jiddeskrivu kif l-UE tista' tirregola bl-aħjar mod l-IA filwaqt li tagħti spinta lill-innovazzjoni, l-istandards etiċi u l-fiduċja fit-teknoloġija.
Wieħed mir-rapporti jiffoka fuq kif jiġu żgurati s-sigurtà, it-trasparenza u r-responsabbiltà, jiġu evitati preġudizzji u diskriminazzjoni, tittrawwem ir-responsabbiltà soċjali u ambjentali, u jiġi żgurat ir-rispett għad-drittijiet fundamentali.
"Iċ-ċittadin huwa fiċ-ċentru ta' din il-proposta," qal l-awtur tar-rapport Ibán García del Blanco (S&D, Spanja).
Axel Voss (PPE, il-Ġermanja) kiteb ir-rapport tal-Parlament dwar reġim ta' responsabbiltà ċivili għall-intelliġenza artifiċjali .
Jispjega li l-għan huwa li jiġu protetti l-Ewropej filwaqt li fl-istess ħin tiġi provduta ċ-ċertezza legali meħtieġa biex titħeġġeġ l-innovazzjoni.
"Mhux qed nimbottaw għar-rivoluzzjoni.
Għandu jkun hemm regoli uniformi għan-negozji, u l-liġi eżistenti għandha titqies," qal.
Rigward id-drittijiet tal-proprjetà intellettwali , il-Parlament enfasizza l-importanza ta' sistema effettiva għal aktar żvilupp tal-IA, inkluża l-kwistjoni tal-privattivi u proċessi kreattivi ġodda.
Fost il-kwistjonijiet li jridu jiġu solvuti hemm is-sjieda tal-proprjetà intellettwali ta' xi ħaġa żviluppata kompletament mill-IA, qal l-awtur tar-rapport Stéphane Séjourné (Renew, Franza).
Fl-20 ta' Jannar 2021 , il-Parlament ippropona linji gwida għall-użu militari u mhux militari tal-IA , speċjalment f'oqsma bħall-militar, il-ġustizzja u s-saħħa.
"L-IA qatt m'għandha tissostitwixxi jew teħles lill-bnedmin mir-responsabbiltà tagħhom," qal Gilles Lebreton (ID, Franza), l-MPE inkarigat mill-proposti.
Il-MPE enfasizzaw il-ħtieġa ta' sorveljanza umana tas-sistemi tal-IA użati fid-difiża u tennew is-sejħa tal-Parlament biex jiġu pprojbiti l-armi letali awtonomi li jaħdmu bl-IA.
Fid-19 ta' Mejju 2021, il-Parlament adotta rapport dwar l-użu tal-IA fl-edukazzjoni , il-kultura u s-settur awdjoviżiv, fejn appella biex it-teknoloġiji tal-IA jitfasslu b'mod li jipprevjenu l-preġudizzju tal-ġeneru, soċjali jew kulturali u jipproteġu d-diversità.
"L-intelliġenza artifiċjali għandha tiġi mħarrġa biex ma tirreplikax id-diskriminazzjoni," qalet l-MPE ewlenija Sabine Verheyen (PPE, il-Ġermanja).
Ġurnata wara, il-Parlament talab lill-Kummissjoni biex tkompli tindirizza l-isfidi maħluqa mit-trasformazzjoni diġitali , billi tiffoka fuq l-IA bħala teknoloġija li tista' tippermetti u tappoġġja s-setturi pubbliċi u privati tal-Ewropa fit-tranżizzjoni diġitali.
"Biex nieħdu vantaġġ sħiħ mill-possibbiltajiet tal-IA, jeħtieġ li nagħtu lin-negozji stabbiliti kif ukoll dawk ġodda spazju għall-innovazzjoni u nappoġġaw l-investiment," qalet l-MPE ewlenija Deirdre Clune (PPE, l-Irlanda).
Fis-6 ta' Ottubru 2021, il-MPE talbu salvagwardji b'saħħithom meta l-għodod tal-intelliġenza artifiċjali jintużaw mill-pulizija , u talbu projbizzjoni permanenti fuq ir-rikonoxximent awtomatizzat tan-nies fi spazji pubbliċi kif ukoll it-trasparenza tal-algoritmi biex tiġi miġġielda d-diskriminazzjoni.
"Mhijiex kwistjoni dwar jekk is-sistemi tal-AI għandhomx il-potenzjal li jirriżultaw f'riżultati razzjali preġudikati u diskriminatorji.
Fil-fatt nafu biċ-ċert li dan huwa l-każ," qal il-membru Bulgaru tal-S&D Petar Vitanov , il-MPE ewlieni għal din il-kwistjoni.
Ara aktar dwar kif l-UE ssawwar id-dinja diġitali
Perikli tal-kriptomunita u l-benefiċċji tal-leġiżlazzjoni tal-UE
Il-ġlieda kontra ċ-ċiberkriminalità: spjegazzjoni tal-liġijiet il-ġodda tal-UE dwar iċ-ċibersigurtà
Tingħata spinta lill-kondiviżjoni tad-data fl-UE: X'inhuma l-benefiċċji?
L-Att tal-UE dwar is-Swieq Diġitali u l-Att dwar is-Servizzi Diġitali
Ħames modi kif il-Parlament Ewropew irid jipproteġi lil min jilgħab online
Kummissjoni Ewropea: l-intelliġenza artifiċjali
Eċċellenza u fiduċja fl-IA
Skeda informattiva tal-KE: IA [EN]
L-intelliġenza artifiċjali (IA) hija mistennija li tkun "teknoloġija futura determinanti".
Iżda x'inhi eżattament l-IA u kif diġà taffettwa ħajjitna?
Użi ta' kuljum u potenzjali tal-IA Definizzjoni tal-Intelliġenza Artifiċjali L-IA hija l-kapaċità ta' magna li turi kapaċitajiet simili għall-bniedem bħal raġunament, tagħlim, ippjanar u kreattività.
L-IA tippermetti sistemi tekniċi biex jipperċepixxu l-ambjent tagħhom, jittrattaw ma' dak li jipperċepixxu u jsolvu l-problemi, billi jaġixxu biex jiksbu għan speċifiku.
Il-kompjuter jirċievi data (diġà ppreparata jew miġbura permezz tas-sensuri tiegħu stess, eż. kamera), jipproċessaha u jirrispondi.
Is-sistemi tal-IA huma kapaċi jadattaw l-imġiba tagħhom, sa ċertu punt, billi janalizzaw l-effetti ta' azzjonijiet preċedenti u jaħdmu b'mod awtonomu.
Għaliex hija importanti l-IA?
Xi teknoloġiji tal-IA ilhom jeżistu għal aktar minn 50 sena, iżda l-avvanzi fil-qawwa tal-informatika, id-disponibbiltà ta' kwantitajiet enormi ta' data u algoritmi ġodda wasslu għal mumenti ta' avvanz kbir fl-IA f'dawn l-aħħar snin.
L-intelliġenza artifiċjali hija meqjusa bħala ċentrali għat-trasformazzjoni diġitali tas-soċjetà u saret prijorità tal-UE .
L-applikazzjonijiet futuri huma previsti li jġibu bidliet enormi, iżda l-IA diġà hija preżenti fil-ħajja tagħna ta' kuljum.
Aqra aktar dwar l-opportunitajiet offruti mill-AI u l-Att futur dwar l-IA li fuqu qed taħdem l-UE .
Tipi ta' IA (definizzjoni tal-KE)
Software: assistenti virtwali, software għall-analiżi tal-immaġni, magni tat-tiftix, sistemi ta' rikonoxximent tad-diskors u tal-wiċċ
IA "inkorporata": robots, karozzi awtonomi, droni, Internet tal-Oġġetti
L-IA fil-ħajja ta' kuljum
Hawn taħt hawn xi applikazzjonijiet tal-IA li forsi ma nirrealizzawx li huma mħaddmin bl-IA.
L-intelliġenza artifiċjali tintuża b'mod wiesa' biex tipprovdi rakkomandazzjonijiet personalizzati lin-nies, ibbażati pereżempju fuq it-tiftix u x-xiri preċedenti tagħhom jew imġiba online oħra.
L-IA hija estremament importanti fil-kummerċ – l-ottimizzazzjoni tal-prodotti, l-inventarju tal-ippjanar, il-loġistika eċċ.
It-tiftix fuq l-internet
Il-magni tat-tiftix jitgħallmu mill-input vast tad-data pprovdut mill-utenti tagħhom biex jipprovdu riżultati tat-tiftix rilevanti.
Assistenti personali diġitali
Is-smartphones jużaw l-IA biex jipprovdu prodott kemm jista' jkun rilevanti u personalizzat.
L-assistenti virtwali li jwieġbu l-mistoqsijiet, jipprovdu rakkomandazzjonijiet u jgħinu fl-organizzazzjoni ta' rutini ta' kuljum saru ħaġa mill-iktar komuni.
It-traduzzjonijiet awtomatiċi
Is-software tat-traduzzjoni tal-lingwa, ibbażat fuq test jew miktub jew mitkellem, jiddependi fuq l-intelliġenza artifiċjali biex jipprovdi u jtejjeb it-traduzzjonijiet.
Dan japplika wkoll għal funzjonijiet bħas-sottotitolar awtomatizzat.
Id-djar, il-bliet u l-infrastruttura intelliġenti
It-termostati intelliġenti jitgħallmu mill-imġiba tagħna biex jiffrankaw l-enerġija, filwaqt li l-iżviluppaturi ta' bliet intelliġenti jittamaw li jirregolaw it-traffiku biex itejbu l-konnettività u jnaqqsu l-konġestjoni tat-traffiku.
Filwaqt li l-vetturi awtonomi għadhom mhumiex standard, il-karozzi diġà jużaw funzjonijiet tas-sikurezza li jaħdmu bl-IA.
Pereżempju, l-UE għenet fil-finanzjament ta' VI-DAS , sensuri awtomatizzati li jidentifikaw sitwazzjonijiet perikolużi u inċidenti possibbli.
In-navigazzjoni fil-biċċa l-kbira tagħha taħdem bl-IA.
Iċ-ċibersigurtà
Is-sistemi tal-IA jistgħu jgħinu biex jiġu rikonoxxuti u miġġielda l-attakki ċibernetiċi u theddid ċibernetiku ieħor abbażi tal-input kontinwu tad-data, billi jirrikonoxxu l-patterns u jiġu rimedjati l-attakki.
L-intelliġenza artifiċjali kontra l-COVID-19
Fil-każ tal- Covid-19, l-IA ntużat fl-immaġni termali fl-ajruporti u bnadi oħra.
Fil-mediċina tista' tgħin biex tintgħaraf infezzjoni minn scans ta' tomografija kompjuterizzata tal-pulmun.
Intużat ukoll biex tipprovdi data biex jiġi trekkjat it-tixrid tal-marda.
Niġġieldu d-diżinformazzjoni
Ċerti applikazzjonijiet tal-IA jistgħu jidentifikaw aħbarijiet foloz u diżinformazzjoni billi qalb l-informazzjoni tal-midja soċjali jfittxu kliem li huwa sensazzjonali jew allarmanti, u jidentifikaw liema sorsi online huma meqjusa awtorevoli.
Aqra aktar dwar kif il-MPE jridu jfasslu l-leġiżlazzjoni tad-data biex jagħtu spinta lill-innovazzjoni u jiżguraw is-sikurezza
Eżempji oħra tal-użu tal-intelliġenza artifiċjali
L-IA hija mistennija li tittrasforma prattikament l-aspetti kollha tal-ħajja u l-ekonomija.
Ir-riċerkaturi qed jistudjaw kif jużaw l-IA biex janalizzaw kwantitajiet kbar ħafna ta' data dwar is-saħħa u jsibu patterns li jistgħu jwasslu għal skoperti ġodda fil-mediċina u modi kif tittejjeb id-dijanjostika individwali.
Pereżempju, ir-riċerkaturi żviluppaw programm tal-IA biex jiġu mwieġba telefonati ta' emerġenza; dan il-programm huwa mistenni jirrikonoxxi arrest kardijaku matul it-telefonata aktar malajr u aktar frekwenti mid-dispatcher mediku.
F'eżempju ieħor, KConnect , ikkofinanzjata mill-UE, qed tiżviluppa servizzi ta' test u tiftix multilingwi li jgħinu lin-nies isibu l-aktar informazzjoni medika rilevanti disponibbli.
L-IA tista' ttejjeb is-sikurezza, il-veloċità u l-effiċjenza tat-traffiku ferrovjarju billi timminimizza l-frizzjoni tar-roti, timmassimizza l-veloċità u tabilità s-sewqan awtonomu.
61% tal-Ewropej iħarsu lejn l-IA u r-robots b'mod favorevoli, iżda 88% jgħidu li dawn it-teknoloġiji jirrikjedu attenzjoni fl-immaniġġjar tagħhom (Eurobarometru 2017, UE28)
L-IA tista' tgħin lill-manifatturi Ewropej isiru aktar effiċjenti u ġġib il-fabbriki lura lejn l-Ewropa billi tuża robots fil-manifattura, tottimizza l-perkorsi tal-bejgħ, jew billi tipprevedi fil-ħin il-manutenzjoni u l-ħsarat fil-fabbriki intelliġenti.
SatisFactory , proġett ta' riċerka kofinanzjat mill-UE, juża sistemi kollaborattivi u ta' realtà awmentata biex iżid is-sodisfazzjon tax-xogħol fil-fabbriki intelliġenti.
L-ikel u l-biedja
L-IA tista' tintuża fil- bini ta' sistema tal-ikel sostenibbli tal-UE : tista' tiżgura ikel aktar tajjeb għas-saħħa billi timminimizza l-użu ta' fertilizzanti, pestiċidi u irrigazzjoni; tgħin il-produttività u tnaqqas l-impatt ambjentali.
Ir-robots jistgħu jneħħu l-ħaxix ħażin, u b'hekk inaqqsu l-użu tal-erbiċidi, pereżempju.
Ħafna azjendi agrikoli madwar l-UE diġà jużaw l-IA biex jimmonitorjaw il-moviment, it-temperatura u l-konsum tal-għalf tal-annimali tagħhom.
Servizzi ta' amministrazzjoni pubblika
Bl-użu ta' firxa wiesgħa ta' data u rikonoxximent tal-patterns, l-IA tista' tipprovdi twissijiet bikrija ta' diżastri naturali u tippermetti tħejjija u mitigazzjoni effiċjenti tal-konsegwenzi.
Skopri aktar dwar it-theddid u l-opportunitajiet tal-IA u kif il-Parlament Ewropew irid jirregolaha .
L-Intelliġenza Artifiċjali: Kif taħdem, għaliex hija importanti, u x'nistgħu nagħmlu dwarha?
Riżoluzzjoni tal-Parlament Ewropew dwar politika industrijali Ewropea komprensiva dwar l-intelliġenza artifiċjali u r-robotika
Aqsam din il-paġna ma' ħaddieħor: Facebook Twitter LinkedIn WhatsApp L-Ukrajna- Lejn rabtiet eqreb ma' l-Ewropa?
Il-Kummissjoni Ewropea: Assistenza tal-UE lill-Ukrajna Direttiva dwar il-Protezzjoni Temporanja (Marzu 2022) [EN] Proposti leġiżlattivi [EN] Il-Kummissjoni Ewropea: Patt Ġdid dwar il-Migrazzjoni u l-Ażil
Riforma tas-Sistema Ewropea Komuni tal-Ażil (SEKA)
L-ażil, il-fruntieri u l-migrazzjoni:
Kif il-Parlament Ewropew qed jirrispondi għall-aspettattivi taċ-ċittadini (26.04.2022) [EN]
Status ta' rifuġjat għan-nisa Afgani kollha li jfittxu ażil
In-nisa migranti u s-suq tax-xogħol tal-UE: Negħlbu d-diskriminazzjoni doppja (24.05.2023) [EN]
Flussi migratorji reċenti lejn l-UE (23.05.2023) [EN]
L-għajbien ta' tfal migranti fl-UE
Valutazzjoni tal-Istat taż-Żona Schengen tal-UE u l-Fruntieri Esterni tagħha
Il-pakkett tal-UE dwar il-migrazzjoni legali — Lejn approċċ ibbażat fuq id-drittijiet biex jiġu attirati l-ħiliet u t-talent lejn l-UE
Il-Patt tal-UE dwar il-migrazzjoni u l-asil: Is-sitwazzjoni attwali (09.12.2022) [EN]
Il-MPE jappoġġjaw permess uniku tax-xogħol u ta' residenza mtejjeb għal persuni li mhumiex ċittadini tal-UE (23.3.2023) [EN]
Migrazzjoni legali: Il-MPE jixtiequ jagħmlu l-aċċess għall-istatus ta' resident fit-tul tal-UE aktar faċli (28.3.2023) [EN]
Il-MPE japprovaw proposta għad-diġitalizzazzjoni tal-proċeduri tal-viża (31.01.2023) [EN]
Il-MPE japprovaw proposta għad-diġitalizzazzjoni tal-proċeduri tal-viża (31.01.2023) [EN]
Il-fruntiera bejn il-Greċja u t-Turkija: Il-MPE jirrifjutaw il-pressjoni tat-Turkija, jitolbu regoli komuni dwar l-ażil (10.03.2020) [EN]
Il-paċi u s-sigurtà fl-2021: Ir-relazzjonijiet li qed jevolvu tal-UE mat-Turkija (Lulju 2021) [EN]
Esplorazzjoni konfliġġenti ta' riżervi ta' gass naturali: relazzjonijiet futuri bejn l-UE u t-Turkija (Settembru 2020) [EN]
Ir-relazzjonijiet bejn l-UE u t-Turkija fid-dawl tal-kunflitt Sirjan u l-kriżi tar-refuġjati (Marzu 2020) [EN]
Allegazzjonijiet ta' pushbacks fil-Greċja: il-Ministru għall-Migrazzjoni fil-Parlament (27.06.2022) [EN]
Refuġjati fil-gżejjer Griegi: Il-MPE iħeġġu l-evakwazzjoni tal-kampijiet biex jiġi evitat it-tixrid tal-COVID-19 (23.3.2020) [EN]
Refuġjati fil-Greċja: Il-MPE jitolbu solidarjetà, iwissu dwar l-impatt tal-kriżi tas-saħħa (31 ta' Marzu 2020) [EN]
Kampijiet tar-refuġjati fil-gżejjer Griegi: sitwazzjoni u sfidi (27 ta' Settembru 2020) [EN]
Il-karozzi u l-vannijiet ġodda kollha mibjugħa fl-UE mill-2035 għandhom ikunu b'emissjonijiet żero.
Aqra l-FAQs tagħna biex issir taf.
Biex tilħaq l-għan tagħha ta' newtralità klimatika sal-2050 , l-UE qed tieħu azzjoni biex tnaqqas l-emissjonijiet mill-karozzi peress li t-trasport bit-triq huwa responsabbli għal għoxrin fil-mija tal-emissjonijiet tas-CO2 tal-UE.
L-UE għandha l-għan li tnaqqas l-emissjonijiet mill-karozzi 55 % u mill-vannijiet 50 % sal-2030, meta mqabbla mal-2021, sabiex tilħaq l-għan ta' emissjonijiet żero minn karozzi u vannijiet ġodda sal-2035.
Il-membru tal-PE Netherlandiż Jan Huitema (Renew), li abbozza r-rapport dwar ir-reviżjoni tal-istandards tas-CO2 tal-UE għal karozzi u vannijiet ġodda, ingħaqad ma' Facebook live dwar ir-regoli l-ġodda dwar l-emissjonijiet f'Lulju, li fuqhom hija bbażata din is-sessjoni Q&A.
Meta se jkun hemm projbizzjoni fuq il-bejgħ ta' karozzi ġodda li jarmu is-CO2, inklużi karozzi li jaħdmu bil-petrol u bid-diżil?
Mill-2035, il-karozzi ġodda kollha li jidħlu fis-suq ma jistgħu jarmu ebda CO2.
Dan biex jiġi żgurat li sal-2050, is-settur tat-trasport ikun jista' jsir newtrali għall-karbonju.
X'se jiġri mill-karozzi li bħalissa jaħdmu bil-petrol u bid-diesel?
Nistgħu xorta nsuquhom wara l-2035?
Iva, xorta tista' ssuq il-karozza attwali tiegħek.
Ir-regoli l-ġodda ma jfissirx li l-karozzi kollha fit-triq iridu jipproduċu żero emissjonijiet ta' CO2 sal-2035.
Dawn ir-regoli ma jaffettwawx il-karozzi eżistenti.
Jekk tixtri karozza ġdida issa, tista' ssuqha sa tmiem ħajjitha.
Iżda, minħabba li l-ħajja medja ta' karozza hija ta' 15-il sena, irridu nibdew fl-2035 biex nimmiraw li l-karozzi kollha jkunu newtrali fis-CO2 sal-2050.
Se jkun għadu possibbli li jinxtraw u jinbiegħu karozzi użati li jaħdmu bil-petrol u d-diżil wara l-2035, u li jinkiseb fjuwil għalihom?
Iva, dan kollu xorta se jkun possibbli.
Madankollu, l-ispiża totali tas-sjieda (l-ispiża tal-fjuwil, il-manutenzjoni, ix-xiri u l-assigurazzjoni) taf tiżdied.
X'tip ta' karozzi b'emissjonijiet ta' CO2 żero se jkunu qed isuqu l-biċċa l-kbira tan-nies?
It-tendenza hija l-aktar lejn vetturi elettriċi tal-batteriji minħabba li l-ispiża totali tas-sjieda hija aktar baxxa mill-alternattivi.
Pereżempju, il-produzzjoni tal-idroġenu u l-e-fuels – magħmula mill-elettriku u mill-idroġenu u mibdula f'petrol sintetiku – tiswa aktar għax teħtieġ ħafna elettriku.
Madankollu, il-batteriji huma tqal, li jfisser li xi mezzi tat-trasport ma jistgħux faċilment jaħdmu bil-batteriji - għalhekk l-idroġenu jew il-fjuwils elettroniċi jistgħu jkunu soluzzjoni tajba għal vapuri, ajruplani jew vetturi heavy-duty.
Il-karozzi elettriċi se jkunu affordabbli?
Huwa iktar kosteffiċjenti li tuża vetturi li jaħdmu bl-elettriku peress li l-prezzijiet tal-elettriku bħalissa huma aktar baxxi mill-prezzijiet tal-petrol u jeħtieġu inqas manutenzjoni.
Allura ladarba tinxtara, l-ispiża totali tas-sjieda ta 'karozza mmexxija bil-batterija hija l-istess jew irħas minn karozza tal-petrol jew diesel.
Madankollu, illum il-karozzi elettriċi huma għaljin.
Ir-regoli l-ġodda għandhom jinkoraġġixxu aktar kompetizzjoni u jinkoraġġixxu lill-manifatturi biex jinvestu fir-riċerka u l-innovazzjoni fil-vetturi elettriċi, li għandhom inaqqsu l-prezz tax-xiri.
Kwistjoni oħra hija s-suq tal-karozzi użati, li għadu ma żviluppax għall-vetturi elettriċi.
X'se jiġri mill-iskart mill-batteriji elettriċi?
Dan se jiġi indirizzat minn leġiżlazzjoni differenti – bħad- direttiva dwar l-enerġija rinnovabbli u r-regolament il-ġdid dwar il-batteriji – li tiżgura li l-proċess tal-produzzjoni jkun newtrali għas-CO2, li ma jkollux effett negattiv fuq l-ambjent u li qed nirriċiklaw il-batteriji.
Hemm ukoll ħafna xogħol li qed isir fuq l-innovazzjoni tal-batteriji, u mhux biss dik tal-karozzi.
Hemm infrastruttura suffiċjenti għal karozzi b'emissjonijiet ta' CO2 żero?
Huwa biss għal nies li jgħixu fl-ibliet?
Il-manifatturi bħalissa qed jaħdmu fuq karozzi b'firxa ta' aktar minn 600 km.
L-effiċjenza qed titjieb sabiex il-karozzi ma jkollhomx għalfejn jiċċarġjaw daqshekk ta' spiss, jew ikunu jistgħu jiċċarġjaw bi plakka regolari d-dar.
Dan l-aħħar il-Parlament qabel ukoll dwar il-pożizzjoni tiegħu dwar l-infrastruttura tal-fjuwils alternattivi biex din tipprevedi aktar stazzjonijiet tal-iċċarġjar elettriku u tar-riforniment tal-idroġenu.
Il-Parlament u l-pajjiżi tal-UE laħqu ftehim dwar il-verżjoni finali tar-regoli f'Ottubru 2022.
Il-ftehim ġie approvat mill-Parlament fi Frar 2023 u u ġie adottat mill-Kunsill f'Marzu 2023.
Il-leġiżlazzjoni daħlet fis-seħħ f'April 2023 .
Aktar dwar l-emissjonijiet tat-trasport
Tnaqqis ta' emissjonijiet minn ajruplani u vapuri
Emissjoni minn ajruplani u vapuri fatti u figuri
Idroġenu rinnovabbli: x'inhuma l-benefiċċji għall-UE?
Infografika tal-Kunsill dwar l-emissjonijiet tas-CO2 mill-karozzi u l-vannijiet
Stqarrija għall-istampa: Il-MPE jappoġġjaw l-objettiv ta' emissjonijiet żero għall-karozzi u l-vannijiet fl-2035
©AFP/INTERPRESS L-UE introduċiet imposta ambizzjuża fuq il-karbonju fuq il-merkanzija importata biex twaqqaf lill-kumpaniji milli jiċċaqilqu barra mill-blokk biex jevitaw standards tal-emissjonijiet Hekk kif l-industrija Ewropea qed tbati biex tirkupra mill-kriżi tal-COVID-19 u l-impatt tal-gwerra fl-Ukrajna, l-UE qed tipprova tonora l-impenji klimatiċi tagħha, filwaqt li żżomm l-impjiegi u l-ktajjen tal-produzzjoni f'pajjiżhom.
Madwar 27 % tal-emissjonijiet globali tas-CO2 mill-kombustjoni tal-fjuwil ġejjin minn prodotti nnegozjati internazzjonalment u l-emissjonijiet mill-importazzjonijiet tal-UE żdiedu, u b'hekk idgħajfu l-isforzi klimatiċi tagħha.
Skopri kif il-pjan ta' rkupru tal-UE jagħti prijorità lill-ħolqien ta' Ewropa sostenibbli u newtrali għall-klima
Ir-rilokazzjoni tal-emissjonijiet tal-karbonju hija ċ-ċaqliq tal-industriji li jarmu l-gassijiet b'effett ta' serra barra mill-UE biex jiġu evitati standards aktar stretti.
Kif tista' l-UE tipprevjeni r-rilokazzjoni tal-emissjonijiet tal-karbonju?
L-isforzi tal-UE biex tnaqqas l-impronta tal-karbonju tagħha skont il- Patt Ekoloġiku Ewropew u ssir reżiljenti b'mod sostenibbli u newtrali għall-klima sal-2050 , jistgħu jiġu mminati minn pajjiżi inqas ambizzjużi għall-klima.
Biex dan jittaffa, il-Kummissjoni Ewropea pproponiet Mekkaniżmu ta' Aġġustament tal-Karbonju fil-Fruntiera (CBAM) f'Lulju 2021, li japplika imposta tal-karbonju fuq l-importazzjonijiet ta' ċerti oġġetti minn barra l-UE.
Dan il-mekkaniżmu huwa wkoll parti minn serje ta' liġijiet li qed jiġu aġġustati skont il- pakkett "lesti għall-mira ta' 55 %" fl-2030 biex titwettaq il-Liġi Ewropea dwar il-Klima, permezz ta' tnaqqis fl-emissjonijiet ta' gassijiet serra ta' mill-inqas 55 % sal-2030 meta mqabbla mal-livelli tal-1990.
Skopri aktar dwar il- politika tal-UE biex jitnaqqsu l-emissjonijiet tal-karbonju .
Kif se taħdem imposta Ewropea fuq il-karbonju?
Jekk il-prodotti jiġu minn pajjiżi b'regoli inqas ambizzjużi mill-UE, tiġi applikata l-imposta, filwaqt li jiġi żgurat li l-importazzjonijiet ma jkunux irħas mill-prodott ekwivalenti tal-UE.
Minħabba r-riskju li setturi li jniġġsu aktar jirrilokaw il-produzzjoni lejn pajjiżi b'restrizzjonijiet aktar laxki ta' emissjonijiet ta' gassijiet serra, l-ipprezzar tal-karbonju huwa meqjus bħala komplement essenzjali għas-sistema eżistenti tal-UE għall-kwoti tal-karbonju, l-iskema tal-UE għall-iskambju ta' kwoti tal-emissjonijiet (ETS).
Miżuri eżistenti għall-ipprezzar tal-karbonju fl-UE: l-ETS
Skont is-sistema attwali għall-iskambju ta' kwoti tal-emissjonijiet (ETS), li tipprovdi inċentivi finanzjarji biex jitnaqqsu l-emissjonijiet, l-impjanti tal-enerġija u l-industriji jeħtieġ li jkollhom permess għal kull tunnellata ta' CO2 li jipproduċu.
Il-prezz ta' dawk il-permessi huwa xprunat mid-domanda u l-provvista.
Minħabba l-aħħar kriżi ekonomika, id-domanda għall-permessi kif ukoll il-prezz tagħhom kienu waqgħu, u b'hekk il-kumpaniji kienu skoraġġuti milli jinvestu f'teknoloġiji ekoloġiċi.
Sabiex issolvi din il-kwistjoni, l-UE qed tirriforma l-ETS — kif previst taħt il-pakkett "lesti għall-mira ta' 55 %".
Regoli dwar il-Mekkaniżmu ta' Aġġustament tal-Karbonju fil-Fruntiera
Wara ftehim proviżorju mal-pajjiżi tal-UE f'Diċembru 2022, il- Parlament adotta r-regoli għall-Mekkaniżmu ta' Aġġustament tal-Karbonju fil-Fruntiera f'April 2023.
Il-Kunsill approva l-leġislazzjoni f'April 2023 u daħlet fis-seħħ f'Mejju 2023 .
Din tkopri prodotti minn industriji intensivi fl-enerġija bħall-ħadid, l-azzar, is-siment, l-aluminju, il-fertilizzanti u l-idroġenu.
Inizjalment il-ftehim japplika għall-emissjonijiet diretti — gassijiet serra emessi meta l-merkanzija tiġi prodotta sakemm tiġi importata fl-UE.
Aktar tard, se tapplika wkoll għall-emissjonijiet indiretti — li jirriżultaw mill-ġenerazzjoni tal-elettriku użat għall-produzzjoni tal-merkanzija koperta mil-leġiżlazzjoni.
Min se jħallas l-imposta?
L-importaturi se jħallsu kwalunkwe differenza bejn il-prezz tal-karbonju mħallas fil-pajjiż tal-produzzjoni u l-prezz tal-Iskema tal-UE għall-Iskambju ta’ Kwoti tal-Emissjonijiet għall-kwoti tal-karbonju.
Huma se jkollhom jirrapportaw fuq bażi trimestrali l-emissjonijiet diretti u indiretti minn merkanzija importata matul it-trimestru preċedenti kif ukoll kwalunkwe prezz tal-karbonju mħallas barra mill-pajjiż.
Meta se tapplika l-imposta l-ġdida fuq il-karbonju?
It-tul tal-perjodu ta’ tranżizzjoni u l-introduzzjoni sħiħa tas-CBAM se jkunu marbuta mat-tneħħija gradwali tal-kwoti bla ħlas taħt l-ETS u b’hekk se jiġu introdotti gradwalment bejn l-2026 u l-2034.
Għal xiex se jintużaw il-flus miġbura permezz tal-imposta tal-karbonju tal-UE?
Id-dħul iġġenerat minn din l-imposta se jservi bħala wieħed mir- riżorsi proprji l-ġodda tal-Unjoni għall- baġit tal-UE .
Barra minn hekk, il-flus se jingħataw lill-pajjiżi inqas żviluppati biex jgħinu fid-dekarbonizzazzjoni tal-industriji tal-manifattura tagħhom.
Aktar dwar l-azzjoni tal-UE biex jittaffa t-tibdil fil-klima:
Infografika tal-Kunsill dwar is-CBAM
Il-ħolqien ta’ regolament tal-UE dwar prodotti importati mingħajr deforestazzjoni
Kif l-UE tnaqqas il-gassijiet serra lil hinn mis-CO2
Kif l-UE qed tagħti spinta lill-enerġija rinnovabbli
Spjegazzjoni tal-projbizzjoni tal-UE fuq il-bejgħ ta' karozzi ġodda li jaħdmu bil-petrol u bid-diżil mill-2035
Tgħallem aktar dwar it-tnaqqis tal-emissjonijiet
Ara l-progress leġiżlattiv
Studju: l-ipprezzar tal-emissjonijiet tal-karbonju [EN]
Bank Dinji: prezzijiet tal-karbonju [EN]
File ta’ proċedura [EN]
Test adottat fil-plenarja (April 2023)
Studju: Mekkaniżmu ta’ aġġustament tal-karbonju fil-fruntiera tal-UE: Implikazzjonijiet għall-klima u l-kompetittività (Marzu 2023) [EN]
Daqqa t’għajn: Mekkaniżmu ta’ aġġustament tal-karbonju fil-fruntiera tal-UE (April 2023) [EN]
L-UE trid tranżizzjoni tal-enerġija ġusta.
Skopri kif il-Fond Soċjali għall-Klima għandu l-għan li jgħin lil dawk li huma l-aktar esposti għall-faqar enerġetiku.
Bħala parti mill-isforzi tagħha biex tikseb in-newtralità karbonika sal-2050 , l-UE introduċiet aktar rekwiżiti għat-tnaqqis tal-emissjonijiet fil-kostruzzjoni u t-trasport.
Ir-regoli l-ġodda se jistimulaw lill-Ewropej u lin-negozji jinvestu f'sorsi alternattivi tal-enerġija, iżolament aħjar u trasport nadif.
Sabiex jiġi żgurat li t-tranżizzjoni klimatika tkun ġusta u inklużiva, il-Kummissjoni Ewropea pproponiet li jinħoloq Fond Soċjali għall-Klima (SCF).
Il-fond se jgħin lill-unitajiet domestiċi vulnerabbli, lin-negozji ż-żgħar u lill-utenti tat-trasport li huma partikolarment affettwati mill-faqar fl-enerġija u fit-trasport.
Huwa parti mill-pakkett leġiżlattiv "Lesti għall-mira ta' 55 %", li għandu l-għan li jilħaq l-objettivi tal-Patt Ekoloġiku Ewropew, filwaqt li jnaqqas l-emissjonijiet ta' gassijiet serra b'55 % sal-2030.
Ara x'qed tagħmel l-UE biex tnaqqas l-emissjonijiet tal-karbonju
L-indirizzar tal-faqar enerġetiku f'unitajiet domestiċi vulnerabbli
Ir-rapport mill-kumitati għall-ambjent u l-affarijiet soċjali għandu l-għan li jistabbilixxi definizzjonijiet komuni madwar l-UE għall-faqar enerġetiku u l-faqar fil-mobilità.
Il-faqar enerġetiku jfisser li l-familji ma jkunux jistgħu jaċċessaw servizzi essenzjali tal-enerġija li jippermettu livell ta' għajxien deċenti.
Il-faqar fil-mobilità jirreferi għal unitajiet domestiċi li għandhom spejjeż tat-trasport għoljin jew aċċess limitat għal modi ta' trasport affordabbli.
Matul in-negozjati, il-Parlament fittex li jiffoka fuq l-isfidi li jiffaċċjaw il-gżejjer, ir-reġjuni muntanjużi u ż-żoni inqas żviluppati u remoti.
Riedet ukoll timblokka l-aċċess għall-fond għal pajjiżi li ma jirrispettawx id-drittijiet fundamentali jew l-istat tad-dritt.
Fuq talba tal-Parlament, l-SCF se jibda fl-2026, sena qabel ma s-Sistema għall-Iskambju ta' Kwoti tal-Emissjonijiet (ETS) tiġi estiża biex tkopri l-bini u t-trasport bit-triq (l-hekk imsejħa "ETS II").
Jekk il-prezzijiet tal-enerġija jkunu eċċezzjonalment għoljin, l-estensjoni tal-ETS tista' tiġi posposta b'sena.
Parti mill-SCF se tkun iffinanzjata mill-irkant tal-kwoti li ġejjin mill-ETS II (sa EUR 65 biljun), b'25 % addizzjonali koperti minn riżorsi nazzjonali (li jammontaw għal total stmat ta' EUR 86.7 biljun).
L-appoġġ se jmur biss għal miżuri u investimenti li jirrispettaw il-prinċipju ta' "la tagħmilx ħsara sinifikanti" u li għandhom l-għan li jnaqqsu d-dipendenza fuq il-fjuwils fossili.
Wara li laħaq ftehim mal-pajjiżi tal-UE f'Diċembru biex jinħoloq dan il-fond il-ġdid fl-2026, il- Parlament adottah f'April 2023 .
Dan sar applikabbli u legalment vinkolanti f'Mejju .
Kif jista' jgħinek il-Fond Soċjali għall-Klima?
Il-Fond Soċjali għall-Klima għandu jiffinanzja miżuri konkreti biex jindirizza l-faqar enerġetiku u tal-mobilità, fuq terminu qasir u twil, inkluż:
tnaqqis fit-taxxi u t-tariffi tal-enerġija jew il-forniment ta' forom oħra ta' appoġġ dirett għad-dħul biex jiġu indirizzati l-ispejjeż li qed jiżdiedu tat-trasport bit-triq u tal-fjuwil għat-tisħin;
inċentivi għar-rinnovazzjoni u għall-bidla għal sorsi ta' enerġija rinnovabbli fil-bini;
inċentivi għal bidla minn trasport privat għal trasport pubbliku, car sharing u ċikliżmu;
appoġġ għall-iżvilupp ta' suq ta' oġġetti użati għall-vetturi elettriċi.
Skopri aktar dwar il-finanzjament tat-tranżizzjoni ekoloġika:
Tranżizzjoni ġusta lejn ekonomija ekoloġika għar-reġjuni Ewropej kollha
Il-pjan tal-Ewropa għall-finanzjament tal-azzjoni klimatika
L-UE tiddefinixxi l-investimenti ekoloġiċi għal spinta lill-finanzjament sostenibbli
Aqsam din il-paġna ma' ħaddieħor: Facebook Twitter LinkedIn WhatsApp Drittijiet tal-passiġġieri tal-UE Stqarrijiet għall-istampa mill-Kumitat għas-Suq Intern u l-Ħarsien tal-Konsumatur Briefings dwar il-protezzjoni tal-konsumatur X'tagħmel l-Ewropa għalija: Konsumaturi Aqsam din il-paġna ma' ħaddieħor:
Aqsam din il-paġna ma' ħaddieħor: Facebook Twitter LinkedIn WhatsApp Ara l-progress leġiżlattiv: pjan ta' azzjoni ġdid għall-ekonomija ċirkolari [EN] Pjan ta' azzjoni ġdid għall-ekonomija ċirkolari [EN] Infografika: ekonomija ċirkolari [EN[ Factsheet: l-effiċjenza tar-riżorsi u skart [EN]
L-MPE jilqgħu proposti ġodda għall-ekonomija ċirkolari iżda jiddispjaċihom għal miri idgħjef tal-iskart
Żewġ ħbieb qed jieħdu ritratt fl-Agora Simone Veil barra mill-Parlament Ewropew fi Brussell.
Żur iċ-ċentru tad-Demokrazija Ewropea, il-post fejn jittieħdu d-deċiżjonijiet li jaffettwaw l-UE kollha.
Hemm miżuri fis-seħħ biex jiggarantixxu s-sikurezza tiegħek.
Żur il-Parlamentarium
Il- Parlamentarium fi Brussell huwa l-akbar ċentru tal-viżitaturi parlamentari tal-Ewropa.
Huwa jospita ċinema li fih jista' jkollhom viżjoni
sħiħ tal-Ewropa u l-Parlament Ewropew.
Skopri kif jaħdem il-Parlament, kif isiru l-liġijiet u għaliex il-politika Ewropea hija importanti.
Mappa interattiva tieħu lill-viżitaturi fuq dawra virtwali madwar l-UE, b'aktar minn 100 storja li jissottolinjaw id-diversità tal-blokk.
Il-Parlamentarium huwa miftuħ mit-Tnejn sal-Ħadd u d-dħul huwa b'xejn.
L-Emiċiklu huwa kompletament aċċessibbli għall-viżitaturi b'diżabilità.
Ibbukkja żjara fil-Parlamentarium
Dur dawra f'Dar l-Istorja Ewropea
F' Dar l-Istorja Ewropea wirja permanenti tiggwida lill-viżitaturi tul l-istorja Ewropea, mill-oriġini u l-evoluzzjoni tal-Ewropa, għad-dħul fil-gwerra u t-tfittxija għal ħajja aħjar.
Il- workshops u r-riżorsi tat-tagħlim jippermettu lill-istudenti jinvolvu ruħhom mal-istorja Ewropea, filwaqt li attivitajiet u avvenimenti prattiċi jippermettu lill-familji jesploraw l-istorja Ewropea flimkien.
Skopri l-Emiċiklu fi Brussell
Minbarra s-sessjonijiet plenarji fi Strasburgu, il-Parlament kultant jorganizza wkoll sessjonijiet plenarji fi Brussell.
Żur il-bini tal-Parlament Ewropew fi Brussell u tgħallem aktar dwar kif jaħdem il-PE.
Iż-żjarat huma bla ħlas u huma disponibbli fi kwalunkwe waħda mill-24 lingwa uffiċjali tal-Unjoni Ewropea.
L-Emiċiklu huwa totalment aċċessibbli għall-viżitaturi b'diżabilità.
Ibbukkja żjara għall-Emiċiklu
Skopri aktar dwar il- miżuri ta' sikurezza tal-Covid-19
Agħti daqqa t'għajn lill-Info Hub
Għaddi sal-post tal-viżitaturi l-aktar reċenti tal-Parlament — l- Info Hub — u aġġorna ruħek mal-aħħar aħbarijiet mill-PE, skopri wirjiet topiċi, agħmel xi riċerka, iltaqa' ma' nies oħra jew issemma' leħnek dwar l-UE fil-kantuniera tal-ilħna taċ-ċittadini.
Se jkun hemm avvenimenti minn taħditiet għall-wiri ta' films, għalhekk ara li tiċċekkja l-programm.
Jekk tixtieq issir taf aktar dwar Brussell, il-Parlament għandu tliet apps tal-mobile li tista' tipprova, li jiggwidawk tul il-Kwartier Ewropew bil-pass tiegħek.
Jekk inti tħobb il-logħob u l-kwiżżijiet, hemm app maħluqa speċifikament għalik.
Il-Ġnien taċ-Ċittadini
Ladarba tkun għamilt dan kollu, għaliex ma jirrilassaw fir-rokna ħadra, Ġnien il-Ċittadin , fejn inti tista' tkun xortik tajba biżżejjed li tgawdi kunċert.
Huwa possibbli wkoll li żżur il-bini tal-Parlament Ewropew fi Strasburgu.
Iż-żjarat jeħduk fil-bini straordinarju Louise Weiss u fil-gallerija pubblika tal-kamra tal-plenarja fejn isiru l-aktar dibattiti importanti u l-aktar votazzjonijiet storiċi, kif ukoll fil-Parlamentarium interattiv Simone Veil.
Żur il-Parlament Ewropew fi Strasburgu
Skopri kollox dwar il-PE viċin tiegħek fl-esperjenza Europa:
Żjarat fil-Parlament Ewropew
Coronavirus: linji gwida għall-viżitaturi
Attivitajiet online
Postijiet interessanti oħra li tista' żżur
Mistoqsijiet dwar il-Parlament Ewropew?
Għandna t-tweġibiet Tixtieq tkun taf kif il-Parlament Ewropew qed jgħin lill-Ukrajna, jindirizza t-tibdil fil-klima u jiġġieled id-diżinformazzjoni, jew forsi għandek xi mistoqsija dwar kif jaħdem?
Is-servizz Ask EP għandu t-tweġibiet.
Jekk tixtieq tistaqsi, titlob informazzjoni jew tagħmel kumment dwar xi ħaġa relatata mal-Parlament Ewropew, uża l- formola ta' kuntatt tal-Parlament Ewropew u tirċievi tweġiba bil-kumdità kollha.
Inkella, jekk tixtieq tagħmel kuntatt permezz ta' smartphone tista' sempliċement tuża s- Citizens' App .
Tista' tikkuntattja lill-Parlament bi kwalunkwe waħda mill- 24 lingwa uffiċjali tal-UE u tirċievi risposta bl-istess lingwa.
Diġà hemm tweġiba?
Għandek kurżità tkun taf x'tip ta' mistoqsijiet jirċievi l-Parlament?
Ara xi wħud mill-aktar risposti frekwenti għall-mistoqsijiet taċ-ċittadini.
Skopri x'qed jagħmel il-Parlament Ewropew dwar l-ugwaljanza bejn is-sessi , l-azzjoni li qed tieħu l-UE kontra l-"fake news" , il-provvista ta' ċipep u semikondutturi u l-istudju u t-tagħlim barra l-pajjiż .
Mistoqsijiet lill-President
Kont taf li l-President tal-Parlament Ewropew, bħalissa Roberta Metsola, tirċievi eluf ta' talbiet għal appoġġ jew informazzjoni dwar firxa sħiħa ta' kwistjonijiet?
Il-Parlament irendi t- tweġibiet pubbliċi.
Skopri x'qal il-Parlament dwar l-abort u l-Karta tad-Drittijiet Fundamentali tal-UE , l-istat tad-dritt fil-Polonja jew il-kummerċ maċ-Ċina .
Mela jekk għandek xi mistoqsija dwar dak li jkun għaddej fil-Parlament – mid-dibattitu dwar l-Istat tal-Unjoni mal-President tal-Kummissjoni għal kemm hemm gruppi politiċi – Ask EP.
L-aktar mistoqsijiet frekwenti fl-2022
Dan is-sajf, l-Ewropej jistgħu jgħumu b'moħħhom mistrieħ: 93% taż-żoni tal-għawm jilħqu l-kwalità minima mitluba mir-regoli tal-UE.
Kemm f'pajjiżhom kif ukoll barra, l-Ewropej jistgħu jgawdu għawm b'mod sikur dan is-sajf peress li 95.9% tas-siti għall-għawm jissodisfaw ir-rekwiżiti minimi ta' kwalità stabbiliti skont ir-regoli tal-UE.
Madwar 85.7% tas-siti għall-għawm immonitorjati madwar l-UE fl-2022 huma meqjusa bħala eċċellenti fir- rapport annwali tal-Aġenzija Ewropea għall-Ambjent , jiġifieri fil-biċċa l-kbira huma nieqsa minn sustanzi li jniġġsu li jagħmlu ħsara lis-saħħa tal-bniedem u lill-ambjent.
Il-pajjiżi bl-ogħla numru ta' siti għall-għawm bi kwalità eċċellenti ta' ilma — 95 % jew aktar — huma Ċipru, il-Kroazja, il-Greċja u l-Awstrija.
Aqra l-ħarsa ġenerali tagħna li tispjega kif l-UE ttejjeb is-saħħa pubblika
Il-kwalità tal-ilma għall-għawm [EN]
Il-kwalità tal-ilma għall-għawm tal-Ewropa għadha għolja [EN]
Il-film rebbieħ tal-Premju Lux 2023 "Close" jirrakkonta storja kommoventi dwar il-ħbiberija u r-responsabbiltà.
"Close" mid-direttur Belġjan Lucas Dhont rebaħ il-Premju Ċinematografiku Ewropew LUX tal-2023 it-Tlieta, f'ċerimonja fl-emiċiklu tal-Parlament Ewropew fi Brussell.
Il-film, ko-prodott mill-Belġju, Franza u l-Olanda, jirrakkonta l-istorja ta' ħbiberija intensa bejn żewġ subien ta' tlettax-il sena Leo u Remi.
Meta l-ħbiberija tagħhom hija f'daqqa waħda mfixkla, Leo jdur lejn Sophie, omm Remi, biex jipprova jifhem x'seta ġara.
"Close " huwa film dwar il-ħbiberija u r-responsabbiltà.
l-erba' films l-oħra magħżula għall-fażi finali tal-premju kienu: "Alcarràs" mid-direttur Spanjola Carla Simón, "Burning Days" mid-direttur Tork Emin Alper, "Will-o'-the-Wisp" mid-direttur Portugiż João Pedro Rodrigues u "Triangle of Sadness" mid-direttur Svediż Ruben Östlund.
Il-film rebbieħ intgħażel billi ġie kkombinat vot pubbliku u vot mill-MPE, b'kull wieħed minnhom jintiżen b'50 %.
Il-pjattaforma tal-premju rċeviea madwar 45,000 rating (ir-ratings kienu fuq skala li tmur minn stilla waħda għal ħames stilel) mit-telespettaturi Ewropej u 360 minn MPE.
Konferenza stampa u avvenimenti relatati
Tista' tara l-konferenza stampa bir-rebbieħ, il-Viċi President tal-PE Evelyn Regner (S&D, AT) u l-President Onorarju tal-Premju Ċinematografiku Ewropew LUX u President tal-Akkademja Ewropea tal-Films, Mike Downey wara ċ-ċerimonja fuq EbS u EP Live .
Ingħaqad mar-rebbieħ fit-19.45 CET permezz tal- Facebook live tagħna.
Portal tal-Premju LUX tal-Udjenza
Ritratti u vidjo bla ħlas miċ-Ċentru Multi midja tal-PE dwar il-Premju LUX 2023
Ġimagħtejn ilu r-Russja ġabet lura l-gwerra fl-Ewropa.
L-aggressjoni militari mhux ipprovokata u mhux iġġustifikata tar-Russja kontra l-Ukrajna tikser serjament id-dritt internazzjonali u l-prinċipji tal-Karta tan-NU u ddgħajjef is-sigurtà u l-istabbiltà Ewropea u globali.
Din qed tikkawża tbatija indeskrivibbli fuq il-popolazzjoni Ukrena.
Ir-Russja, u l-kompliċi tagħha l-Belarussja, iġorru r-responsabbiltà kollha għal din il-gwerra ta' aggressjoni u dawk responsabbli ser jinżammu responsabbli għar-reati kriminali tagħhom, inkluż għall-immirar indiskriminat ta' persuni u oġġetti ċivili.
F'dan ir-rigward aħna nilqgħu d-deċiżjoni tal-prosekutur tal-Qorti Kriminali Internazzjonali li jiftaħ investigazzjoni.
Nappellaw biex is-sikurezza u s-sigurtà tal-faċilitajiet nukleari tal-Ukrajna jiġu żgurati immedjatament bl-għajnuna tal-Aġenzija Internazzjonali tal-Enerġija Atomika.
Neżiġu li r-Russja twaqqaf l-azzjoni militari tagħha u tirtira immedjatament u mingħajr kondizzjonijiet il-forzi u t-tagħmir militari kollu mit-territorju sħiħ tal-Ukrajna, u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri tagħha rikonoxxuti internazzjonalment.
Infaħħru lill-poplu tal-Ukrajna għall-kuraġġ tiegħu fid-difiża ta' pajjiżu u tal-valuri kondiviżi tagħna tal-libertà u d-demokrazija.
Mhux ser inħalluh waħdu.
L-UE u l-Istati Membri tagħha ser ikomplu jipprovdu appoġġ politiku, finanzjarju, materjali u umanitarju kkordinat.
Nikkommettu ruħna li nipprovdu appoġġ għar-rikostruzzjoni ta' Ukrajna demokratika ladarba jieqaf l-attakk Russu.
Ninsabu determinati li nżidu saħansitra aktar il-pressjoni tagħna fuq ir-Russja u l-Belarussja.
Adottajna sanzjonijiet sinifikanti u nibqgħu lesti li nimxu malajr b'aktar sanzjonijiet.
Għadd bla qies ta' persuni qed jaħarbu mill-gwerra fl-Ukrajna.
Noffru protezzjoni temporanja lir-refuġjati tal-gwerra kollha mill-Ukrajna.
Infaħħru lill-pajjiżi Ewropej, b'mod partikolari dawk fil-fruntieri mal-Ukrajna, għat-turija ta' solidarjetà immensa biex jilqgħu lir-refuġjati tal-gwerra Ukreni.
L-UE u l-Istati Membri tagħha ser ikomplu juru solidarjetà u jipprovdu appoġġ umanitarju, mediku u finanzjarju lir-refuġjati u lill-pajjiżi kollha li jospitawhom.
Nappellaw biex isiru disponibbli fondi mingħajr dewmien permezz ta' adozzjoni rapida tal-proposta dwar l-Azzjoni ta' Koeżjoni għar-Refuġjati fl-Ewropa (CARE) u permezz ta' ReactEU.
Nappellaw lir-Russja biex tirrispetta bis-sħiħ l-obbligi tagħha skont id-dritt umanitarju internazzjonali.
Jeħtieġ li tiżgura aċċess umanitarju sikur u mhux imxekkel għall-vittmi u l-persuni spostati internament fl-Ukrajna, u tippermetti passaġġ sikur għal dawk il-persuni ċivili kollha li jridu jitilqu.
Il-Kunsill Ewropew irrikonoxxa l-aspirazzjonijiet Ewropej u l-għażla Ewropea tal-Ukrajna, kif iddikjarati fil-Ftehim ta' Assoċjazzjoni.
Fit-28 ta' Frar 2022, filwaqt li eżerċita d-dritt tal-Ukrajna li tagħżel id-destin tagħha stess, il-President tal-Ukrajna ppreżenta l-applikazzjoni tal-Ukrajna biex issir membru tal-Unjoni Ewropea.
Il-Kunsill aġixxa malajr u stieden lill-Kummissjoni biex tippreżenta l-opinjoni tagħha dwar din l-applikazzjoni f'konformità mad-dispożizzjonijiet rilevanti tat-Trattati.
Sadanittant u mingħajr dewmien, aħna ser inkomplu nsaħħu r-rabtiet ta' bejnietna u napprofondixxu s-sħubija tagħna biex nappoġġaw lill-Ukrajna fl-insegwiment tal-perkors Ewropew.
L-Ukrajna hija parti mill-familja Ewropea tagħna.
Il-Kunsill stieden lill-Kummissjoni biex tippreżenta l-opinjonijiet tagħha dwar l-applikazzjonijiet tar-Repubblika tal-Moldova u tal-Georgia.
Fl-24 ta' Frar 2022, il-Kunsill adotta d-Deċiżjoni tal-Kunsill (PESK) 2022/307 [1] li temenda d-Deċiżjoni tal-Kunsill 2012/642/PESK.
Id-Deċiżjoni tal-Kunsill testendi l-miżuri restrittivi kontra l-Belarussja b'sena, sat-28 ta' Frar 2023, u temenda d-dikjarazzjoni tar-raġunijiet jew l-informazzjoni għal 27 persuna fiżika u 7 persuni ġuridiċi soġġetti għall-miżuri restrittivi stabbiliti fl-Anness I għad-Deċiżjoni 2012/642/PESK.
Il-Pajjiżi Kandidati l-Maċedonja ta' Fuq, il-Montenegro u l-Albanija [2] , il-pajjiż tal-Proċess ta' Stabbilizzazzjoni u ta' Assoċjazzjoni u l-kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
[1] Ippubblikata fil-25.02.2022 f' Il-Ġurnal Uffiċjali tal-Unjoni Ewropea nru L 46 , p.97
[2] Il-Maċedonja ta' Fuq, il-Montenegro u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fl-10 u l-11 ta' Marzu, il-mexxejja tal-UE adottaw dikjarazzjoni dwar l-aggressjoni Russa kontra l-Ukrajna, kif ukoll dwar it-tisħiħ tal-kapaċitajiet ta' difiża, it-tnaqqis tad-dipendenzi għall-enerġija u l-bini ta' bażi ekonomika aktar robusta.
Id-dikjarazzjoni ta' Versailles, 10 u 11 ta' Marzu 2022
Il-Kumitat tar-Rappreżentanti Permanenti (Coreper) approva formalment il-mandat għal negozjati tal-Kunsill mal-Parlament Ewropew sabiex jiġi estiż ir-regolament li jistabbilixxi ċ-Ċertifikat COVID Diġitali tal-UE.
Din l-għodda kellha rwol importanti fl-iffaċilitar tal-libertà ta' moviment tal-persuni matul il-pandemija.
Barra minn hekk, il-prinċipju ta' tneħħija gradwali tar-restrizzjonijiet fuq l-ivvjaġġar jekk is-sitwazzjoni epidemjoloġika tippermetti għadu applikabbli.
Fit-3 ta' Frar 2022, il-Kummissjoni Ewropea kienet ipproponiet li testendi r-Regolament li jistabbilixxi ċ-Ċertifikat COVID Diġitali tal-UE b'sena, sat-30 ta' Ġunju 2023.
Hija kienet introduċiet ukoll emendi mmirati oħra biex twessa' l-kamp ta' applikazzjoni tat-testijiet tal-antiġeni awtorizzati u biex tippermetti li jinħarġu ċertifikati tat-tilqim lil persuni li jipparteċipaw, fost l-oħrajn, fi provi kliniċi.
L-aktar modifiki importanti li ġew introdotti mill-Kunsill għall-proposti tal-Kummissjoni jinkludu: ġie miżjud l-obbligu tal-Kummissjoni li tippreżenta rapport dettaljat sal-1 ta' Frar 2023.
Dak ir-rapport jista', jekk ikun xieraq, ikun akkumpanjat minn proposti leġiżlattivi biex tiġi vvalutata mill-ġdid il-ħtieġa li ċ-ċertifikat jiġi revokat jew estiż fid-dawl tal-evoluzzjoni tas-sitwazzjoni tas-saħħa; ġiet introdotta l-possibbiltà li l-istati membri jitolbu prova tal-identità u ċertifikat tal-vaċċinazzjoni jew tal-fejqan sabiex ikunu jistgħu jinkludu d-dożi kollha f'ċertifikat tat-tilqim, irrispettivament mill-post tat-tilqim.
Din il-possibbiltà tiffaċilita l-obbligu għall-istati membri li joħorġu ċertifikat tat-tilqim validu, irrispettivament mill-post tat-tilqim; ġiet introdotta l-possibbiltà li jinħareġ ċertifikat tal-fejqan wara test tal-antiġeni sabiex jitqiesu kemm l-adozzjoni mill-Kummissjoni ta' att delegat biex jinħareġ ċertifikat tal-fejqan wara test rapidu tal-antiġeni kif ukoll il-possibbiltà l-ġdida fil-proposta leġiżlattiva li jintużaw tipi oħra ta' testijiet tal-antiġeni.
Il-passi li jmiss Ir-regolament attwali li jistabbilixxi ċ-Ċertifikat COVID Diġitali tal-UE ġie adottat fl-14 ta' Ġunju 2021 u ilu japplika mill-1 ta' Lulju 2021.
Dan ser jiskadi fit-30 ta' Ġunju 2022.
Sabiex l-estensjoni tiġi adottata fil-ħin qabel id-data ta' skadenza, il-Kunsill u l-Parlament Ewropew iridu jilħqu ftehim skont il-proċedura leġiżlattiva ordinarja qabel dik id-data.
Mandat tal-Kunsill (7 ta' Marzu 2022)
Regolament (14 ta' Ġunju 2021)
Il-coronavirus: il-Kummissjoni tipproponi li testendi ċ-Ċertifikat COVID Diġitali tal-UE b'sena (Kummissjoni Ewropea, 3 ta' Frar 2022)
COVID-19: l-ivvjaġġar fl-UE
wasal iż-żmien biex il-Kummissjoni tipproteġi l-baġit tal-UE minn ksur tal-istat tad-dritt Il-leġiżlazzjoni tal-UE għandha tiġi implimentata irrispettivament mill-iskedi elettorali fl-Istati Membri Il-Mekkaniżmu għall-Kundizzjonalità tal-Istat tad-Dritt għandu jkopri wkoll il-fondi tan-NextGenerationEU Il-Kummissjoni Ewropea għandha tieħu azzjoni urġenti u tapplika minnufih il-Mekkaniżmu ta' Kundizzjonalità tal-Istat tad-Dritt billi tinnotifika lill-Istati Membri kkonċernati bil-miktub.
F'riżoluzzjoni adottata nhar il-Ħamis, il-MPE laqgħu s-sentenza reċenti tal-Qorti Ewropea tal-Ġustizzja li ċaħdet l-azzjonijiet mill-Ungerija u l-Polonja kontra r-Regolament dwar il-Kundizzjonalità mal-Istat tad-Dritt, kif ukoll il-konklużjonijiet tal-Qorti li r-regolament huwa konformi mad-dritt tal-UE u s-setgħat tiegħu fir-rigward tal-istat tad-dritt.
Il-Parlament jenfasizza li wasal iż-żmien li l-Kummissjoni twettaq id-dmirijiet tagħha bħala l-gwardjan tat-Trattati tal-UE u tirreaġixxi għall-ksur li għaddej tal-prinċipji tal-istat tad-dritt f'xi Stati Membri tal-UE, li huma ta' periklu għall-interess finanzjarju tal-Unjoni Ewropea.
In-nuqqas ta' azzjoni lejn strutturi oligarkiċi jdgħajjef l-Unjoni Ewropea kollha, jgħid it-test, u jinsisti li l-flus ta' min iħallas it-taxxa jeħtieġ li jiġu protetti kontra dawk li jdgħajfu l-valuri tal-UE.
Il-Membri tal-PE jikkunsidraw it-tweġiba tal-Kummissjoni għad-deċiżjonijiet tal-Qorti tal-Ġustizzja tas-16 ta' Frar 2022 bħala "inadegwati" u jenfasizzaw li l-Kummissjoni għandha d-dmir li timplimenta l-leġiżlazzjoni tal-UE "irrispettivament mill-iskedi elettorali fl-Istati Membri".
Ir-riżoluzzjoni tinnota li, f'Ottubru 2021, il-Parlament nieda azzjoni kontra l-Kummissjoni minħabba n-nuqqas tagħha li tapplika r-regolament u għat-tentattiv tagħha li "tilgħab għall-ħin".
Il-MPE jenfasizzaw li l-Mekkaniżmu għall-Kundizzjonalità mal-Istat tad-Dritt għandu jiġi applikat kemm għall-baġit tal-Unjoni Ewropea kif ukoll għall-fondi tal-pakkett NextGenerationEU.
Ir- regolament dwar il-kundizzjonalità baġitarja daħal fis-seħħ fl-1 ta' Jannar 2021, iżda l-Kummissjoni s'issa naqset milli tapplikah.
Fil-11 ta' Marzu 2021, il-Polonja u l-Ungerija kkontestaw ir-regolament fil-Qorti tal-Ġustizzja tal-UE.
Il- Qorti tal-Ġustizzja ddeċidiet fis-16 ta' Frar , fejn ċaħdet iż-żewġ appelli.
It-test adottat ser ikun disponibbli hawnhekk (10.03.2022)
Għeluq tad-dibattitu fil-plenarja: Kondizzjonalità tal-istat tad-Dritt: Il-MPE jappellaw lill-Kummissjoni biex taġixxi immedjatament (16.02.2022)
Materjal awdjo-viżiv b'xejn dwar il-mekkaniżmu ta' kondizzjonalità mal-istat tad-dritt
Fajl ta' proċedura
© European Union, 2021 - Source: EP Fil-Jum Internazzjonali tal-Mara, l-awtriċi Ukrena Oksana Zabuzhko indirizzat lill-Parlament Ewropew dwar il-qagħda mwiegħra taċ-ċittadini tagħha li kienu qed jiġu attakkati mir-Russja.
Qabel id-diskors formali ta' Oksana Zabuzhko fl-emiċiklu ta' Strasburgu llum f'nofsinhar, il-President tal-PE Metsola ddikjarat: "F'dan il-jum, il-kelma ċelebrazzjoni mhix verament kelma li nistgħu nużaw.
Fl-Ukraina, naraw li n-nisa qed jirreżistu u jieħdu l-armi kontra l-aggressur tagħhom.
Huwa privileġġ li jkollna magħna mara u kittieba Ukrena li l-letteratura u l-vuċi qawwija tagħha jesibixxu s-saħħa tan-nisa Ukreni quddiem l-oppressjoni.
Dawn in-nisa kuraġġużi u reżiljenti jservu ta' ispirazzjoni għalina lkoll, peress li jiddefendu l-istess valuri Ewropej li għandna aħna."
Is-Sinjura Zabuzhko, li telqet mill-Ukraina ġimagħtejn ilu b'bagalja f'idejha biss, enfasizzat li hija kellha l-abitudni, bil-kitbiet tagħha, tagħti vuċi lin-nisa u tiġġieled għad-drittijiet tagħhom, iżda għall-ewwel darba issa, hija trid tiddefendi d-drittijiet tan-nisa għall-ħajja nnifisha.
Hija żiedet tgħid: "Ma nistax biss nammira lin-nisa sħabi li qed jiġġieldu flimkien mal-irġiel tagħna, nimmaniġġja d-distribuzzjoni tal-provvisti madwar il-bliet assedjati tagħna u t-twellid f'shelters, taħt is-superviżjoni tat-tobba online.
Il-problema hi li l-bombi ta' Putin mhux se jitwaqqfu bis-saħħa tal-ispirtu tagħna."
B'twissija tal-'intenzjonijiet ta' Putin, qalet: "Ħafna ħajjiet setgħu ġew salvati kieku l-UE u l-Istati Uniti kienu iżjed sodi tmien snin ilu meta invada l-Krimea.
Hawn Hitler ġdid lest biex ikompli fejn dak ta' qablu waqaf.
Jien qiegħda hawn biex ngħidilkom, bħala kittieba li taf xi ħaġa dwar il-lingwa, li din hija diġà gwerra, mhux biss kunflitt lokali.
Emmnuh lil Putin meta jiddikjara l-ambizzjonijiet tiegħu.
Tibżgħux tipproteġu s-sema fuq dawk li qed jiġġieldu hemm biex jeħilsu lill-Ewropa minn dan l-ispettru ta' totalitarjaniżmu ġdid."
B'reazzjoni għad-diskors tagħha, ir-rappreżentanti tal-gruppi politiċi faħħru l-kuraġġ tal-Ukreni kemm biex jiddefendu pajjiżhom kif ukoll il-valuri tal-UE.
Huma enfasizzaw ukoll li, kif spiss huwa l-każ f'dawn iċ-ċirkostanzi, in-nisa u l-bniet huma fost l-aktar gruppi vulnerabbli.
Huma faħħru lin-nisa Russi u Belarussi li qed b'kuraġġ qed jiddimostraw fit-toroq kontra din il-gwerra.
Biex tara mill-ġdid l-indirizz u r-reazzjonijiet tal-gruppi politiċi, agħfas hawn .
Il-ktieb il-ġdid tagħha "Fieldwork in Ukrainian Sex",tradott f'sittax-il lingwa, ġabilha fama fix-xena letterarja internazzjonali fl-1996.
Hija ppubblikat tmintax-il ktieb ieħor, inkluż il-ktieb ippremjat "The Museum of Abandoned Secrets" (2009).
Hija wkoll figura pubblika ewlenija fl-Ukraina favur id-demokrazija.
Tappi fil-proċedura (2021/2039(INI))
Tappi fil-proċedura (2021/2003(INI))
Stqarrija għall-Istampa tal-PE — Il-Jum Internazzjonali tan-Nisa: Il-Parlament juri solidarjetà mal-Ukraina (03.03.2022)
Servizz ta' Riċerka tal-PE — L-Ugwaljanza bejn is-Sessi (Frar 2022)
Ritratti, vidjo u materjal awdjo — Jum Internazzjonali tal-Mara 2022
Sat-8 Marzu aktar minn 2 miljun refuġjat, l-aktar nisa u tfal, ħarbu mill-Ukrajna © Nikolay Doychinov/AFP Hekk kif aktar minn żewġ miljun refuġjat jaħarbu mill-gwerra fl-Ukrajna, l-aktar lejn l-UE, l-Istati Membri se jkollhom ikomplu juru solidarjetà, il-MPE qalu t-Tlieta.
F'dibattitu fil-plenarja ma' Brigitte Klinkert, il-Ministru Delegat Franċiża għall-Inklużjoni Ekonomika, f'isem il-Kunsill, u l-Kummissarju Ylva Johansson, il-MPE enfasizzaw is-sitwazzjonijiet umanitarja drammatika u dik tar-refuġjati kkawżati mill-attakk Russu fuq l-Ukrajna.
Huma faħħru lill-istati l-aktar esposti għall-impenn straordinarju tagħhom s'issa, iżda wissew li se tkun meħtieġa solidarjetà sostnuta madwar l-UE fit-tul.
Il-kelliema kkundannaw b'mod unanimu l-aggressjoni tar-Russja kontra l-Ukrajna.
Il-Kummissarju Ylva Johansson enfasizzat il-pressjoni straordinarja fuq l-Istati Membri li jaqsmu l-fruntieri mal-Ukrajna: Il-Polonja, l-Ungerija, is-Slovakkja u r-Rumanija, kif ukoll ir-Repubblika tal-Moldova.
L-UE laqgħat l-isfida meta l- Kunsill attiva unanimament il-mekkaniżmu ta' protezzjoni temporanja , billi pprovdiet solidarjetà madwar l-UE, billi appoġġat lill-aġenzija tan-NU għar-refuġjati (UNHCR) u lis-Salib l-Aħmar li jaħdmu fuq il-post, u permezz tal-attivazzjoni ta' EUR 500 miljun f'għajnuna umanitarja.
Il-MPE laqgħu wkoll ir-rispons rapidu tal-UE, filwaqt li żgurat il-protezzjoni ta' dawk li qed jaħarbu mill-Ukrajna, u appellaw għal għajnuna finanzjarja suffiċjenti biex jinżamm l-appoġġ fuq perjodu ta' żmien medju u twil.
Xi kelliema xtaqu jaraw progress konkret fir-riforma tar-regoli tal-UE dwar il-migrazzjoni u l-asil, b'oħrajn enfasizzaw li r-refuġjati kollha, irrispettivament mill-etniċità tagħhom, jeħtieġu l-istess protezzjoni.
Tista' terġa' tara d-dibattitu hawnhekk .
Numru tal-mobile: (+32) 495 535 457
Riżoluzzjoni tal-PE dwar l-aggressjoni Russa kontra l-Ukrajna (1.03.2022)
Kif l-UE qed tappoġġa lill-Ukrajna
IL-UNHCR: Is-sitwazzjoni tar-refuġjati fl-Ukrajna (aġġornata awtomatikament)
Ċentru Multimedjali tal-PE: ritratti, vidjo u materjal awdjo
Il-MPE iddibattew il-futur tas-sigurta tal-UE mal Prim Ministru tal-Estonja Kaja Kallas u Josep Borrell © European Union 2022 Wara l-invażjoni mir-Russja tal-Ukraina, il-MPE jappellaw għal aktar sforzi ta' difiża tal-UE u passi ulterjuri biex titnaqqas id-dipendenza tal-Ewropa fuq l-enerġija tal-Kremlin.
Nhar l-Erbgħa filgħodu, il-Membri ddiskutew ir-rwol tal-Ewropa f'dinja li qed tinbidel u s-sitwazzjoni tas-sigurtà tal-kontinent wara l-aggressjoni Russa kontra l-Ukrajna mal-Prim Ministru tal-Estonja Kaja Kallas u l-Kap tal-Politika Barranija tal-UE Josep Borrell.
Fil-bidu tad-dibattitu, il- President tal-Parlament Roberta Metsola tkellmet dwar dak li l-UE għandha issa tagħmel biex twieġeb għall-invażjoni tar-Russja u t-tentattivi tal-Kremlin biex jiddestabbilizza l-ordni ta' sigurtà fl-Ewropa: "Jeħtieġ li nerġgħu nivvalutaw ir-rwol tal-Ewropa f'din id-dinja l-ġdida.
Jeħtieġ li nagħtu spinta lill-investiment tagħna fit-teknoloġiji tad-difiża u dawk innovattivi.
Dan huwa ż-żmien biex nieħdu passi deċiżivi biex niżguraw is-sigurtà tal-Ewropej kollha.
Iż-żmien li nibnu Unjoni ta' Sigurtà u ta' Difiża reali u nnaqqsu d-dipendenza tagħna fuq il-Kremlin.
Dak li rajna s'issa f'termini ta' koordinazzjoni, solidarjetà u unità Ewropea huwa mingħajr preċedent — u għandu jkun il-pjan ta' azzjoni għalina biex nimxu 'l quddiem."
Filwaqt li fakkret lill-MPE li hi stess hija l-wild ta' persuna deportata li Stalin bagħat lejn is-Siberja, il-Prim Ministru tal-Estonja Kaja Kallas faħħret l-azzjonijiet li ħadet l-UE biex tgħin lill-Ukrajna u s-solidarjetà taċ-ċittadini Ewropej urew lil dawk li qed jaħarbu mill-gwerra.
Madankollu, hija indikat: "Ser inkunu implikati fit-tul.
Se jkollna neżerċitaw paċenzja strateġika, għax il-paċi mhix se tasal għada."
Il-Prim Ministru Kallas appellat għal "Politika ta' Konteniment Intelliġenti".
Hija enfasizzat il-ħtieġa li l-UE "tistinka aktar u aktar malajr biex tnaqqas id-dipendenza enerġetika tagħna fuq il-gass u ż-żejt Russu" u biex issaħħaħ id-difiża Ewropea billi taħdem id f'id man-NATO.
Meta tkellmet dwar il-futur tal-Ukrajna, qalet: "Mhuwiex biss fl-interess tagħna li nagħtu lill-Ukrajna perspettiva ta' sħubija; huwa wkoll id-dmir morali tagħna li nagħmlu dan.
L-Ukrajna mhix qed tiġġieled għall-Ukrajna; qed tiġġieled għall-Ewropa.
Jekk le issa, allura meta?"
Il-kap tal-politika barranija tal-UE Josep Borrell, min-naħa tiegħu, enfasizza kif il-gwerra li għaddejja se "tħalli marka fl-istorja" u ssottolinja li l-UE u ċ-ċittadini tagħha issa finalment iridu jagħmlu sforz kollettiv biex inaqqsu d-dipendenza tagħhom fuq l-enerġija mir-Russja.
Dan jinkludi wkoll li ċ-ċittadini jiġu spjegati "li l-mod ta' ħajja tagħna għandu prezz".
L-Ewropa se jkollha tkun lesta tħallas il-prezz sabiex twieġeb lir-Russja, u l-konsegwenzi ta' din il-gwerra se jkunu dejjiema, b'effett fuq it-tfassil tal-politiki Ewropej għas-snin u l-għexieren ta' snin li ġejjin.
Tista' tara reġistrazzjoni tad-dikjarazzjonijiet hawn .
Spinta għad-difiża Ewropea, regoli ġodda Ewropej dwar l-asil, inqas gass Russu
L-ewwel grupp ta' kelliema tal-gruppi politiċi kien magħmul mill-MPE li ġejjin: Arnaud Danjean (PPE, Franza), Iratxe García Pérez (S&D, Spanja), Nathalie Loiseau (Renew Europe, Franza), Ska Keller (Greens/EFA, Ġermanja), Jaak Madison (ID, Estonja), Anna Fotyga (ECR, Polonja), Martin Schirdewan (ix-Xellug, Ġermanja).
Tista tara reġistrazzjoni tal-interventi tagħhom hawn .
Fid-diskorsi tagħhom, ħafna MPE enfasizzaw l-isforzi falluti preċedenti tal-UE biex tagħti spinta lill-kapaċitajiet ta' difiża tagħha.
Huma laqgħu l- Kumpass Strateġiku l-ġdid biex jipprovdi sigurtà fl-UE u ħeġġew għal spinta konġunta biex titmexxa 'l quddiem l-Unjoni Ewropea tad-Difiża, iżda appellaw għal sforzi mill-Istati Membri kollha biex jittrasformaw il-wegħdiet tagħhom f'realtà.
Huma enfasizzaw ukoll il-ħtieġa li l-UE tnaqqas l-użu tagħha tal-gass u ż-żejt Russu, għal aktar investimenti fit-teknoloġiji ekoloġiċi u l-ħżin tal-enerġija u li tintroduċi sistema ta' migrazzjoni xierqa biex tilqa' u taqsam ir-responsabbiltà għar-refuġjati.
Xi Membri indikaw li l-investiment fis-sigurtà jfisser aktar minn sempliċiment infiq ta' flus fuq il-militar, pereżempju dan jinkludi appoġġ għall-infrastruttura kritika, ir-reżiljenza ċibernetika u t-tħaffif tat-tranżizzjoni ekoloġika.
Oħrajn appellaw għal sanzjonijiet aktar effettivi kontra l-President Russu Vladimir Putin u l-oligarki tiegħu, aktar trasparenza fiskali u l-ħtieġa li titrażżan it-tellieqa għall-armi.
Ara reġistrazzjoni bil-vidjo tad-dibattitu hawnhekk (09.03.2022)
Stqarrija għall-istampa: "L-attakk Russu fuq l-Ukrajna jimmarka era ġdida għall-Ewropa, jgħidu l-MPE" (01.03.2022)
Stqarrija għall-istampa: "Invażjoni tal-Ukrajna: Il-MPE jitolbu rispons aktar iebes għar-Russja" (01.03.2022)
Dikjarazzjoni dwar l-Ukrajna mill-mexxejja tal-Parlament Ewropew (24.02.2022)
L-aggressjoni hija konfrontazzjoni mal-Ewropa: diskors tal-President Metsola dwar l-Ukraina (24.02.2022)
Id-deċiżjoni tal-President tar-Russja hija ksur serju tal-liġi internazzjonali
Fl-24 ta' Frar 2023, il-Kunsill adotta d-Deċiżjoni tal-Kunsill (PESK) 2023/421 1 li temenda d-Deċiżjoni tal-Kunsill 2012/642/PESK.
Id-Deċiżjoni tal-Kunsill testendi l-miżuri restrittivi kontra l-Belarussja b'sena, sat-28 ta' Frar 2024, u temenda l-entrati ta' ċerti persuni soġġetti għall-miżuri restrittivi stipulati fl-Anness I għad-Deċiżjoni 2012/642/PESK.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna u l-Bożnija-Ħerzegovina 2 kif ukoll il-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fis-27.02.2023 f'Il-Ġurnal Uffiċjali tal-Unjoni Ewropea nru L 61, p.41
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fl-24 ta' Frar 2023, il-Kunsill adotta d-Deċiżjoni tal-Kunsill (PESK) 2023/422 1 .
Id-Deċiżjoni tal-Kunsill aġġornat u ħassret id-Deċiżjoni (PESK) 2022/1241.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna, ir-Repubblika tal-Moldova u l-Bożnija-Ħerzegovina 2 , u l-pajjiżi tal-EFTA l-Iżlanda u l-Liechtenstein, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fis-27.02.2023 f'Il-Ġurnal Uffiċjali tal-Unjoni Ewropea Nru L 61/ 58
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fit-2 ta' Marzu 2023, il-Kunsill adotta d-Deċiżjoni tal-Kunsill (PESK) 2023/457 1 .
Il-Kunsill estenda l-miżuri restrittivi sas-6 ta' Marzu 2024 u aġġorna l-informazzjoni fl-Anness għad-Deċiżjoni 2014/119/PESK dwar id-drittijiet tad-difiża u d-dritt għal protezzjoni ġudizzjarja effettiva.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, l-Ukrajna u l-Bożnija-Ħerzegovina 2 kif ukoll il-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fit-3.3.2023 f'Il-Ġurnal Uffiċjali tal-Unjoni Ewropea nru L 67, p. 47.
2 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Il‐Kunsill ta' Stabbilizzazzjoni u ta' Assoċjazzjoni (Kunsill SA) UE‐Albanija kellu t-tnax-il laqgħa tiegħu fis-16 ta' Marzu f'Tirana.
Il-laqgħa ġiet ippreseduta mis-Sur Josep Borrell Fontelles, ir-Rappreżentant Għoli tal-UE għall-Affarijiet Barranin u l-Politika ta' Sigurtà.
Is-Sur Olivér Várhelyi, Kummissarju għall-Viċinat u t-Tkabbir, irrappreżenta lill-Kummissjoni Ewropea.
Is-Sur Edi Rama, Prim Ministru, mexxa d-delegazzjoni Albaniża.
Ipparteċipaw ukoll il-Ministru għall-Ewropa u l-Affarijiet Barranin, is-Sa Olta Xhaçka u l-Ministru tal-Istat u l-Kap Negozjatur, is-Sa Majlinda Dhuka.
Din kienet l-ewwel darba li l-Kunsill SA ltaqa' fl-Albanija, li turi l-impenn inekwivoku tal-Unjoni Ewropea għall-integrazzjoni tal-Balkani tal-Punent fl-UE u għall-proċess tan-negozjati tal-adeżjoni tal-Albanija.
Il-laqgħa pprovdiet opportunità biex jittieħed kont tal-progress tal-Albanija fit-tħejjijiet tagħha għas-sħubija u fil-qafas tal-Ftehim ta' Stabbilizzazzjoni u Assoċjazzjoni, u biex jiġi diskuss kif jistgħu jiġu intensifikati aktar ir-relazzjonijiet bejn l-UE u l-Albanija.
L-UE laqgħet b'sodisfazzjon il-proċess avvanzat ta' eżami analitiku tal- acquis tal-UE (skrinjar), filwaqt li tistenna b'interess it-tlestija tal-proċess.
Il-parteċipanti laqgħu b'sodisfazzjon id-direzzjoni strateġika tal-Albanija lejn l-UE u l-ambizzjoni tagħha biex tagħmel progress fin- negozjati tal-adeżjoni abbażi tal-progress fir-riformi , filwaqt li ġie mtenni mill-ġdid l-impenn tal-UE li tkompli tappoġġa lill-Albanija fl-isforzi tagħha għal sħubija fl-UE.
Il-parteċipanti ssottolinjaw ukoll l-importanza li jkompli jsir avvanz fil-progress fir-riformi u li tiġi kkonsolidata l-implimentazzjoni, fl-interess taċ-ċittadini tal-Albanija.
Minħabba r-realtà ġeopolitika l-ġdida wara l-gwerra ta' aggressjoni tar-Russja kontra l-Ukrajna, l-UE ssottolinjat bil-qawwa l-importanza li tiġi approfondita aktar il- kooperazzjoni dwar kwistjonijiet ta' politika barranija u ta' sigurtà .
L-UE faħħret b'saħħa lill-Albanija għall-allinjament sħiħ kontinwu tagħha mal-Politika Estera u ta' Sigurtà Komuni tal-UE, inkluż fir-rigward tal-miżuri restrittivi tal-UE, b'rispons għall-aggressjoni mhux provokata mir-Russa kontra l-Ukrajna.
Din hija espressjoni qawwija tal-għażla strateġika tal-Albanija u l-post tagħha f'komunità ta' valuri.
L-UE faħħret ukoll l-involviment attiv tal-Albanija bħala membru mhux permanenti tal-Kunsill tas-Sigurtà tan-NU fil-promozzjoni u d-difiża tal-ordni internazzjonali bbażata fuq ir-regoli.
Il-parteċipanti nnutaw l-impenn tal-Albanija fil-qasam tal-istat tad-dritt u ħeġġew lill-Albanija biex tkompli taħdem fuq l-implimentazzjoni tal-aspetti rilevanti kollha tar-raggruppament tal-elementi fundamentali.
L-UE faħħret lill-Albanija għall-progress tajjeb li sar b'mod ġenerali permezz tal-implimentazzjoni kontinwa tar- riforma komprensiva tal-ġustizzja , filwaqt li tenfasizza l-ħtieġa li jsir aktar progress.
L-UE ssottolinjat ukoll li jeħtieġ li l-isforzi biex jiġi stabbilit rekord solidu fil- ġlieda kontra l-korruzzjoni u l-kriminalità organizzata jiġu intensifikati, inkluż f'livell għoli.
Hija ħeġġet lill-Albanija biex tadotta u timplimenta l-miżuri pendenti, b'mod partikolari fl-oqsma tal- minoranzi, il-libertà tal-espressjoni u l-libertà tal-media, id-drittijiet tal-proprjetà , kif ukoll il- protezzjoni tad-data personali .
L-UE laqgħet tajjeb il-kooperazzjoni tajba fl-indirizzar tal-isfidi komuni migratorji u ta' sigurtà , u ħeġġet lill-Albanija biex tkompli bl-isforzi tagħha inkluż billi tallinja l-politika tagħha dwar il-viżi mal-lista tal-UE ta' pajjiżi terzi li jeħtieġu viża.
Issottolinjat l-importanza li tkompli tiġi indirizzata l-kwistjoni ta' applikazzjonijiet għall-ażil mingħajr bażi miċ-ċittadini Albaniżi.
L-UE nnutat li l-Albanija kompliet tallinja l-leġiżlazzjoni u l-kapaċitajiet tagħha mal-istandards tal-UE.
Hemm bżonn aktar sforzi sostanzjali b'rabta mat-tħejjijiet ġenerali għall-adozzjoni u l- implimentazzjoni tal- acquis tal-UE .
L-UE ħeġġet lill-Albanija biex tkompli ttejjeb il-kapaċità amministrattiva tagħha biex timplimenta u tinforza b'mod effettiv il-leġiżlazzjoni u ssottolinjat l-importanza li tiġi mħarsa l-indipendenza tal-korpi regolatorji.
L-UE laqgħet b'sodisfazzjon il-fatt li l-Albanija saħħet l-istruttura ta' koordinazzjoni tagħha għall- integrazzjoni fl-UE .
Il-parteċipanti ssottolinjaw ukoll il-ħtieġa li l-awtoritajiet, il-partiti politiċi u kull strat tas-soċjetà jikkomunikaw b'mod adegwat lill-pubbliku dwar l-integrazzjoni fl-UE u dwar l-assistenza tal-UE.
L-UE ħeġġet lill-Albanija biex tkompli bl-isforzi tagħha biex tissodisfa ulterjorment ir-rekwiżiti tas-suq intern tal-UE u biex tlaħħaq mal-pressjoni kompetittiva u l-forzi tas-suq ġewwa l-Unjoni.
Innotat li l-Albanija għamlet progress tajjeb fit-tħejjijiet tagħha għall-iżvilupp ta' ekonomija tas-suq li tiffunzjona u li, bl-appoġġ ta' taħlita ta' politika ġeneralment adatta, l-ekonomija Albaniża wriet reżiljenza.
L-UE fakkret ukoll fl-importanza tal- Pakkett ta' Appoġġ għall-Enerġija sostanzjali ta' €1 biljun għall-Balkani tal-Punent (500 miljun f'għotjiet u 500 miljun f'self b'imgħax baxx u garanziji), li €80 miljun minnhom immorru għall-Albanija bl-għan li tipproteġi l-aktar gruppi vulnerabbli affettwati mill-kriżijiet tal-enerġija, b'mod partikolari n-negozji, l-unitajiet domestiċi u l-SMEs filwaqt li tavvanza t-tranżizzjoni tal-enerġija, is-sigurtà u d-diversifikazzjoni.
L-UE laqgħet bi pjaċir ir-ratifika reċenti tal-Albanija tal-Ftehim Qafas ta' Sħubija Finanzjarja għall-IPA III.
L-UE tenniet l-impenn tagħha li tassisti lill-Albanija fl-intensifikazzjoni tal-ħidma ta' riforma, inkluż dawk meħtieġa biex jiġi massimizzat l-impatt tal- Pjan Ekonomiku u ta' Investiment tal-UE għall-Balkani tal-Punent.
Fl-aħħar tliet snin l-Albanija rċeviet €229.1 miljun f'għotjiet u €305.1 miljun f'self fil-qafas tal-Pjan Ekonomiku u ta' Investiment.
Il-parteċipanti laqgħu tajjeb ukoll it-tkomplija tal-involviment kostruttiv tal-Albanija fil- kooperazzjoni reġjonali kif ukoll it-tkomplija tad-djalogu tagħha biex tiżgura relazzjonijiet tajbin ta' viċinat.
L-UE fakkret li l-kooperazzjoni reġjonali inklużiva kif identifikata fil-pjan ta' azzjoni tas-Suq Reġjonali Komuni ser tibqa' kruċjali biex jittieħed vantaġġ sħiħ mill-potenzjal tar-reġjun u tal-Pjan Ekonomiku u ta' Investiment.
Il-Kunsill SA qasam ukoll il-fehmiet tiegħu dwar l-iżviluppi fl-Albanija u s-sitwazzjoni reġjonali fil-Balkani tal-Punent.
Tgħallem kif l-UE trid tuża s-saħħa tal-foresti biex tassorbi s-CO2 biex tiġġieled it-tibdil fil-klima u tnaqqas aktar l-impronta tal-karbonju permezz tal-infografika tagħna.
L-UE nediet diversi inizjattivi biex tnaqqas l-emissjonijiet .
Peress li l-foresti għandhom rwol kruċjali fil-qbid tad-diossidu tal-karbonju mill-atmosfera li inkella jikkontribwixxi għat-tisħin globali, l-UE qed taħdem fuq regoli biex iżżid il-bjar tal-karbonju tagħha.
F'Marzu 2023, il-Parlament approva regoli ambizzjużi ġodda li jirregolaw is-settur tal-użu tal-art, il-bidla fl-użu tal-art u l-forestrija (LULUCF) , li jżidu l-bjar tal-karbonju tal-UE b'15 % sal-2030.
Ir-regoli għad iridu jiġu approvati formalment mill-Kunsill.
Kompli aqra biex issir taf il-fatti u ċ-ċifri ewlenin dwar il-foresti fil-pajjiżi tal-UE u dak li qed jipproponi l-Parlament biex issaħħaħ il-kapaċità tagħhom li jaqbdu d-dijossidu tal-karbonju mill-atmosfera.
L-importanza tal-foresti fl-UE: fatti ewlenin
Il-foresti tal-UE jassorbu kull sena l-ekwivalenti ta' 7% tal-emissjonijiet totali ta' gassijiet b'effett ta' serra fl-UE.
L-UE tiftaħar li għandha 159 miljun ettaru ta' foresti, li jkopru 43.5% tal-erja tal-art tagħha.
Il-kopertura tal-foresti tista' tvarja konsiderevolment minn pajjiż tal-UE għal ieħor, minn ftit aktar minn 10% f'Malta għal kważi 70% fil-Finlandja.
Minbarra li jservu bħala bjar tal-karbonju, il-foresti jipprovdu bosta servizzi tal-ekosistema: huma jgħinu biex jipproteġu l-ħamrija mill-erożjoni, jipparteċipaw fiċ-ċiklu tal-ilma, iħarsu l-bijodiversità billi jservu ta' ħabitat għal bosta speċijiet, u jirregolaw il-klima lokali.
Il-foresti jokkupaw 43.3% tal-art tal-UE
Liema settur se jintlaqat mil-leġiżlazzjoni?
Il-pjanijiet riveduti jikkonċernaw is-settur tal-użu tal-art, tat-tibdil fl-użu tal-art u tal-forestrija, li jkopri prinċipalment l-art forestali u l-art agrikola, kif ukoll l-art li l-użu tagħha nbidel minn, jew għal, wieħed minn dawn l-użi.
Dan is-settur jarmi gassijiet serra.
Pereżempju permezz ta' bidliet fl-użu tal-art, speċjalment meta l-foresti jintużaw għal xi ħaġa oħra bħal art li tinħarat, meta jinqatgħu s-siġar, jew minħabba l-bhejjem fuq art agrikola.
Madankollu, huwa wkoll l-uniku settur li jista' jneħħi s-CO2 mill-atmosfera, prinċipalment permezz tal-foresti.
X'inhuma r-regoli l-ġodda?
Ir-regoli l-ġodda se jżidu l-bjar naturali tal-karbonju tal-UE, pereżempju billi jiġu restawrati artijiet mistagħdra, jitħawlu foresti ġodda u titwaqqaf id-deforestazzjoni.
Dan għandu jwassal għal tnaqqis saħansitra akbar tal-emissjonijiet tal-UE ta' 57% għall-2030, meta mqabbel mal-55% stabbilit qabel.
B'hekk jitneħħew mill-inqas 310 miljun tunnellata ta' CO2 ekwivalenti.
Mill-2026, il-pajjiżi tal-UE se jkollhom miri nazzjonali vinkolanti għall-2030 għat-tneħħija u emissjonijiet minn LULUCF, ibbażati fuq livelli ta' tneħħija reċenti u potenzjal għal aktar tneħħija.
Sa dakinhar, il-pajjiżi tal-UE se jkollhom jiżguraw li l-emissjonijiet fis-settur tal-LULUCF ma jaqbżux l-ammont li tneħħa.
Ir-regoli jiżguraw ukoll monitoraġġ imtejjeb u aktar flessibbiltà għall-istati membri, inkluż kumpens jekk ikunu ġew affettwati minn disturbi naturali bħal nirien fil-foresti, pesti jew maltempati u l-possibbiltà li jintużaw krediti LULUCF biex jikkumpensaw l-emissjonijiet minn setturi fir- Regolament dwar il- Kondiviżjoni tal-Isforz.
L-isforzi tal-UE biex jitnaqqsu l-emissjonijiet tal-gassijiet b'effett ta' serra
Ir-reviżjoni tar-regoli dwar l-użu tal-art u l-forestrija hija parti mill-pakkett "Lesti għall-mira ta' 55%" li għandu l-għan li jwettaq il-mira tal-UE li jitnaqqsu l-emissjonijiet tal-gassijiet b'effett ta' serra b'mill-inqas 55% sal-2030, kif stabbilit fil- Liġi dwar il-Klima .
Biċċiet oħra ta' leġiżlazzjoni fil-pakkett jinkludu proposti dwar l-iskambju tal-kwoti tal-emissjonijiet , il-kondiviżjoni tal-isforzi bejn il-pajjiżi tal-UE , l-emissjonijiet tal-karozzi , l-enerġija rinnovabbli u l-iffrankar tal -enerġija .
Dan l-artikolu ġie ppubblikat oriġinarjament fit-13 ta' Settembru 2017 u ġie aġġornat l-aħħar f'Marzu 2023.
Tgħallem aktar
Ara l-progress leġiżlattiv
Fabbrika tas-sħana li jarmu duħħan minn ċmieni Is-sistema tal-UE għall-iskambju ta' kwoti tal-emissjonijiet (ETS) għandha l-għan li tnaqqas l-emissjonijiet tal-karbonju tal-industrija.
X'inhi s-sistema tal-UE għall-iskambju tal-kwoti tal-emissjonijiet ?
Għalkemm l-UE hija t-tielet l-akbar emissjonijiet tas-CO2 fid-dinja, issegwi wkoll l-aktar mira ambizzjuża dwar il-klima: li tnaqqas l-emissjonijiet b'mod sostanzjali sal-2030 u tnaqqashom għal emissjonijiet netti żero sal-2050.
Imnedija fl-2005 bħala parti mill-pakkett "lesti għall-mira ta' 55 %", is-sistema għall-iskambju ta' kwoti tal-emissjonijiet (ETS) hija waħda mill- għodod stabbiliti mill-Unjoni Ewropea biex tilħaq dan il-għan .
Hija timmira speċifikament l-industrija.
Is-sistema għall-iskambju ta' kwoti tal-emissjonijiet, imsejjaħ ukoll 'il-prinċipju ta' min iniġġes iħallas', tobbliga lil aktar minn 10,000 impjant tal-enerġija u fabbrika li jkollhom permess għal kull tunnellata ta' CO2 li jarmu.
Dan għandu jipprovdi inċentiv finanzjarju biex iniġġs u inqas : inqas tniġġes, inqas tħallas.
Il-kumpaniji jridu jixtruhom permezz tal-irkanti u l-prezz jiġi affettwat mid-domanda u l-provvista.
Madankollu, uħud mill-permessi huma allokati b'xejn, partikolarment f'setturi f'riskju li l-kumpaniji jċaqalqu l-produzzjoni lejn partijiet oħra tad-dinja b'restrizzjonijiet ta' emissjonijiet aktar baxxi.
Ir-regolazzjoni tal-prezz tal-karbonju
Wara l-kriżi finanzjarja tal-2008, dawn il-permessi kienu ħafna irħas, minħabba li d-domanda għalihom naqset, filwaqt li l-provvista baqgħet kostanti.
Li jkollok surplus kbir u prezzijiet baxxi jiskoraġġixxi lill-kumpaniji milli jinvestu fit-teknoloġija ekoloġika, u b'hekk ixekkel l-effiċjenza tas-sistema fil-ġlieda kontra t-tibdil fil-klima.
Biex tegħleb din il-problema, l-UE ħolqot ir-Riżerva ta' Stabbiltà tas-Suq (MSR) fl-2015 biex tallinja aħjar il-provvista u d-domanda tal-kwoti billi tpoġġi 24 % tal-kwoti kollha tal-ETS f'riżerva, li minnha jistgħu jiġu rilaxxati f'każ ta' nuqqas.
F'Marzu 2023, l-MSR ġiet estiża sal-2030 biex tipproteġi lill-UE kontra tnaqqis fil-prezzijiet tas-CO2 minħabba xokkijiet esterni bħal Covid-19.
Prezzijiet orħos tas-CO2 ikun ifisser li hemm inqas inċentiv għall-industrija biex tnaqqas il-gassijiet serra.
Riforma tal-ETS taħt il-Patt Ekoloġiku tal-UE
Biex tallinja s-sistema tal-iskambju tal-kwoti tal-emissjonijiet mal-miri ogħla ta' tnaqqis tal-emissjonijiet tal- Patt Ekoloġiku Ewropew , l-UE qablet f'Diċembru 2022 dwar aġġornament tas-sistema, li tnaqqas l-emissjonijiet tal-industrija b'62 % sal-2030.
X'inhuma r-riformi?
Meta mqabbla mal-proposta oriġinali tal-Kummissjoni, il-Membri tal-PE riedu għanijiet aktar ambizzjużi.
Il-bidliet wara l-ftehim bejn il-Parlament u l-gvernijiet tal-UE jinkludu:
It-tnaqqis ulterjuri tan-numru ta' kwoti annwali disponibbli sal-2030 biex jitnaqqsu l-emissjonijiet b'62 % sal-2030, punt perċentwali aktar mill-proposta tal-Kummissjoni (61 %).
Żieda fil-finanzjament għal teknoloġiji innovattivi u biex tiġi mmodernizzata s-sistema tal-enerġija permezz ta' Fond ta' Innovazzjoni u Fond ta' Modernizzazzjoni.
Sehem mid-dħul mis-sistema tal-kummerċ il-ġdida se jiġi allokat lill-Fond Soċjali għall-Klima, li għandu l-għan li jappoġġja l-familji u n-negozji affettwati mill-faqar enerġetiku.
It-tneħħija gradwali ta' kwoti b'xejn lill-industrija sal-2034, filwaqt li l-Mekkaniżmu ta' Aġġustament tal-Fruntiera tal-Karbonju tal-UE fl-istess ħin se jiddaħħal gradwalment u jibda jaħdem bis-sħiħ sal-2034.
Il-mekkaniżmu japplika prezz tal-karbonju għal oġġetti importati minn pajjiżi inqas ambizzjużi u jipprevjeni lill-kumpaniji milli jmexxu l-produzzjoni lejn pajjiż b'regoli inqas stretti dwar l-emissjonijiet tal-gassijiet serra.
Estensjoni tas-sistema biex tinkludi t-trasport marittimu,
L-inklużjoni ta' emissjonijiet minn installazzjonijiet ta' inċinerazzjoni ta' skart muniċipali mill-2024.
Il-ħolqien ta' sistema separata ta' skambju ta' emissjonijiet (ETS II) għal bini kummerċjali u trasport bit-triq mill-2027.
It-trasport privat u l-bini residenzjali jiżdiedu biss mill-2029 u jkunu jeħtieġu proposta ġdida tal-Kummissjoni.
Id-dħul kollu mis-Sistema ta' Skambju ta' Emissjonijiet għandu jintuża esklussivament għal attivitajiet relatati mal-klima.
Wara li l-Membri tal-PE u l-gvernijiet tal-UE laħqu ftehim dwar Sistema ta' Skambju tal-Emissjonijiet (ETS) aktar ambizzjuża f'Diċembru 2022 , il-Parlament mistenni jivvota dwar l-ETS riveduta fis-sessjoni plenarja ta' April.
Sforzi tal-UE biex jitnaqqsu l-emissjonijiet tal-gassijiet serra
Hemm miżuri oħra biex jgħinu lill-UE timplimenta l-impenji tagħha taħt il-ftehim ta' Pariġi dwar it-tibdil fil-klima, billi tnaqqas l-emissjonijiet fis-setturi ekonomiċi kollha:
ir- Regolament dwar il-Kondiviżjoni tal-Isforzi dwar miri nazzjonali biex jitnaqqsu l-emissjonijiet tal-gassijiet serra mit-trasport, il-bini, l-iskart, l-agrikoltura
ir -Regolament dwar l-Użu tal-Art, il-Bidla fl-Użu tal-Art u l-Forestrija
Standards aktar stretti tal-emissjonijiet tas-CO2 għall-karozzi
Tnaqqis ta' emissjonijiet minn ajruplani u vapuri
Ara l-infografi ka tagħna dwar il-progress tal-UE biex tilħaq il-miri tagħha tal-2020 għat-tibdil fil-klima .
Dan huwa aġġornament ta' artiklu ppubblikat oriġinarjament fit-13 ta' Frar 2017.
Tgħallem aktar
Ara l-progress leġiżlattiv [EN]
Il-Kummissjoni Ewropea: sistema ta' skambju ta' emissjonijiet [EN]
Biex jinfetaħ il-potenzjal tal-big data, il-Parlament qed jaħdem ukoll biex isaħħaħ il-kondiviżjoni tad-data .
Hija meħtieġa għall-iżvilupp tal- intelliġenza artifiċjali , li hija prijorità tal-UE, u tippreżenta opportunitajiet kbar għall-innovazzjoni, l-irkupru wara l-kriżi tal-COVID-19 u t-tkabbir, pereżempju fit-teknoloġiji ekoloġiċi u tas-saħħa.
Bi tweġiba għall- Istrateġija Ewropea għad-data tal-Kummissjoni, il-Kumitat ITRE appella għal leġiżlazzjoni ċċentrata fuq il-bniedem, ibbażata fuq il-valuri Ewropej tal-privatezza u tat-trasparenza, li se tippermetti lill-kumpaniji u liċ-ċittadini Ewropej jibbenefikaw mill-potenzjal tad-data industrijali u pubblika fl-UE f' rapport adottat fl-25 ta' Marzu 2021.
Il-Membri tal-PE qalu li hi u tikber, trid tiffoka fuq it-tnaqqis tal-impronta tal-karbonju u t-tnaqqis tal- iskart elettroniku tagħha.
Biex tingħata spinta lill-kondiviżjoni tad-data fl-UE, il-Parlament u l-Kunsill adotta l- Att dwar il-Governanza tad-Data fl-2022 bħala parti mill-istrateġija għad-data.
Huwa għandu l-għan li jżid id-disponibbiltà tad-data u jsaħħaħ il-fiduċja fil-kondiviżjoni tad-data u fl-intermedjarji u se tapplika minn Settembru 2023.
Filwaqt li jibni fuq dan, f'Marzu 2023, il-Parlament adotta l-pożizzjoni tiegħu dwar l-Att dwar id-Data, li se jagħmilha aktar faċli għan-negozji biex jaċċessaw ammonti kbar ta' data industrijali ta' kwalità għolja.
Il-Parlament issa lest li jibda negozjati mal-Kunsill dwar l-għamla finali tal-liġi.
Ara aktar dwar kif l-UE tifforma d-dinja diġitali
Aħbarijiet Liġijiet tal-UE għall-ġlieda kontra ċ-ċiberkriminalità
L-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Negħlbu l-kriżi tan-nuqqas ta' mikroċipep
L-indirizzar tal-perikli tal-kriptovaluta
Rapport ITRE (Osservatorju Leġiżlattiv) [EN]
Tren Leġiżlattiv [EN]
Governanza Ewropea tad-data (L-Att dwar il-Governanza tad-Data)
Rapport ITRE (Osservatorju Leġiżlattiv) [EN]
Tren Leġiżlattiv [EN]
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Numru tat-telefown: (+33) 3 881 74 005 (STR)
Għeżież kollegi, Nixtieq nistedinkom għal-laqgħa tal-Kunsill Ewropew tal-20 u l-21 ta' Ottubru 2022 fi Brussell.
Id-diskussjonijiet tagħna fi Praga ppermettewlna jkollna skambju sinċier.
Ser nibnu b'mod konkret dwar dan fil-laqgħa tal-Kunsill Ewropew tagħna.
Il-punt fokali tal-aġenda tagħna huwa l-kriżi tal-enerġija, li fuqha rridu naġixxu bl-akbar urġenza.
B'mod partikolari, irridu nintensifikaw b'mod imperattiv it-tliet linji ta' azzjoni tagħna: it-tnaqqis tad-domanda, l-iżgurar tas-sigurtà tal-provvista u t-trażżin tal-prezzijiet.
Il-laqgħa tagħna ser tkun l-opportunità biex neżaminaw aktar miżuri li jistgħu jnaqqsu l-prezzijiet.
Dawn jinkludu: li nikkapitalizzaw bis-sħiħ fuq is-saħħa li l-għaqda tagħna bħala 27 tagħtina fin-negozjar billi nixtru l-gass b'mod konġunt, niżviluppaw punt ta' riferiment ġdid li jirrifletti b'mod aktar preċiż il-kundizzjonijiet fis-suq tal-gass, u neżaminaw limitu temporanju dinamiku fuq il-prezzijiet.
Nistenna wkoll li nindirizzaw interventi oħra fis-suq fuq żmien qasir u fit-tul, bħal qafas tal-UE biex nimponu limitu massimu fuq il-prezz tal-gass għall-ġenerazzjoni tal-elettriku.
Ninsab fiduċjuż li, minkejja r-restrizzjonijiet nazzjonali differenti, ser nindirizzaw id-dibattitu tagħna dwar l-enerġija b'mod kostruttiv, filwaqt li nibqgħu konxji tal-interess kollettiv urġenti tagħna.
Il-perspettiva ekonomika tagħna ser tiddependi ħafna fuq kif nimmaniġġaw il-kriżi tal-enerġija tagħna.
Bħala korollarju għad-diskussjoni tagħna dwar l-enerġija nixtieq li niffukaw ukoll fuq il-koordinazzjoni effettiva tar-risponsi tal-politika ekonomika tagħna inkluż bl-appoġġ ta' soluzzjonijiet Ewropej komuni.
Ser nerġgħu lura wkoll għall-gwerra ta' aggressjoni tar-Russja kontra l-Ukrajna.
Il-Kremlin għażel li jieħu diversi passi li jeskalaw is-sitwazzjoni, inkluż it-tnedija ta' kampanja ta' mobilizzazzjoni, l-orkestrazzjoni ta' "referenda" fażulli biex it-territorji tal-Ukrajna jiġu annessi illegalment u t-tkomplija ta' retorika ta' theddid.
Dan l-aħħar, il-forzi Russi bbumbardjaw b'mod indiskriminat żoni ċivili.
L-awturi ta' dawk id-delitti tal-gwerra għandhom jinżammu responsabbli.
Fil-laqgħa tagħna, nixtieq li niddiskutu l-għajnuna tagħna lill-Ukrajna u li nindirizzaw, b'mod partikolari, il-ħtiġijiet immedjati tal-Ukrajna bil-ħsieb tat-tħejjija għal din ix-xitwa, kif ukoll is-sostenibbiltà tal-assistenza tagħna fuq perjodu medju u fit-tul.
Barra minn hekk, fid-dawl tal-attakki ta' sabotaġġ reċenti kontra l-pipelines Nordstream, ser inħarsu wkoll lejn modi kif nintensifikaw il-kooperazzjoni tagħna biex nipproteġu l-infrastruttura kritika.
Fl-aħħar nett, fid-dawl tal-kuntest ġeopolitiku attwali, jeħtieġ li norganizzaw diskussjoni strateġika dwar iċ-Ċina, bi skambju ta' fehmiet dwar kif nixtiequ nfasslu din ir-relazzjoni kritika fil-futur.
Nixtieq li niddiskutu wkoll it-tħejjijiet għas-summit UE-ASEAN, li ser isir fl-14 ta' Diċembru fi Brussell.
Il-laqgħa tal-Kunsill Ewropew ser tibda fit-3pm tal-Ħamis 20 ta' Ottubru.
Wara l-iskambju tradizzjonali tagħna mal-President tal-Parlament Ewropew, ser nindirizzaw il-kriżi tal-enerġija u l-implikazzjonijiet ekonomiċi tagħha.
Imbagħad ser nindirizzaw is-suġġetti li fadal, mhux l-inqas is-sitwazzjoni fl-Ukrajna u kwistjonijiet oħra ta' politika barranija.
Nistenna bil-ħerqa li nilqgħek fi Brussell.
Il-mexxejja tal-UE u s-sħab soċjali ltaqgħu fis-summit soċjali tripartitiku biex jiddiskutu "L-indirizzar tal-kriżi tal-enerġija u l-kriżi tal-għoli tal-ħajja: Kif nipproteġu l-ekonomija, in-negozji u l-ħaddiema".
Il-parteċipanti tas-summit intervjenew dwar it-tliet kwistjonijiet li ġejjin: Valutazzjoni tal-impatt tal-gwerra fuq is-sitwazzjoni soċjoekonomika attwali Miżuri biex tiġi indirizzata l-kriżi tal-enerġija Miżuri ta' appoġġ ekonomiku u soċjali biex tiġi indirizzata l-kriżi tal-għoli tal-ħajja Il- President tal-Kunsill Ewropew Charles Michel qal: "Il-gwerra fl-Ukrajna u l-prezzijiet għoljin tal-enerġija qed ipoġġu pressjoni fuq il-familji, in-negozji u l-ekonomiji tagħna.
Għalhekk jeħtieġ li naġixxu.
L-UE u l-istati membri tagħha diġà daħħlu fis-seħħ xi miżuri, iżda fil-ġimgħat li ġejjin jeħtieġ li jsir aktar.
Qed inserrħu fuq il-kooperazzjoni tajba mas-sħab soċjali biex nindirizzaw l-aktar sfidi urġenti li għandna quddiemna, bħal ma għamilna matul il-COVID-19."
Il- President tal-Kummissjoni Ewropea Ursula von der Leyen qalet: "Il-kriżi tal-enerġija qed tolqot ħażin lil kulħadd, lill-ħaddiema, lin-negozji u lill-konsumaturi bl-istess mod.
Iż-żieda fl-għoli tal-ħajja hija ta' piż fuq l-unitajiet domestiċi li diġà jinsabu f'diffikultà.
F'dawn iż-żminijiet diffiċli, il-Kummissjoni ressqet inizjattivi mmirati biex tnaqqas l-ispejjeż tal-enerġija għall-familji u n-negozji u tipprovdi sigurtà tal-enerġija għal din ix-xitwa u għax-xtiewi li ġejjin.
Hemm bżonn naħdmu flimkien u s-sħab soċjali għandhom rwol ewlieni f'dan."
Min-naħa tal-presidenza b'rotazzjoni tal-Kunsill tal-UE, il- Prim Ministru taċ-Ċekja , Petr Fiala, żied jgħid: "Qabel ma l-ekonomija Ewropea kienet kapaċi tirkupra kompletament mill-pandemija, l-aggressjoni Russa kontra l-Ukrajna - l-agħar kriżi ta' sigurtà li l-Ewropa qatt kellha mit-Tieni Gwerra Dinjija 'l hawn - wasslet għal żieda qawwija fil-prezzijiet tal-enerġija u fl-għoli tal-ħajja.
L-azzjonijiet tar-Russja huma ta' theddida serja għas-sigurtà u l-prosperità tal-UE.
Bħala l-presidenza tal-Kunsill, irreaġixxejna malajr u b'mod effettiv, f'kooperazzjoni mal-istati membri, l-istituzzjonijiet tal-UE u s-sħab soċjali, biex nindirizzaw l-impatti tal-gwerra fl-Ukrajna.
Qed naħdmu b'mod intensiv biex nindirizzaw l-impatti li l-kriżi tal-enerġija kkawżata mill-gwerra qed tħalli fuq in-negozji u s-swieq tax-xogħol tagħna kif ukoll fuq is-sistemi soċjali, tas-saħħa u edukattivi tagħna.
Aħna weġibna b'għaqda, solidarjetà u determinazzjoni.
Is-summit tal-lum juri l-importanza ta' djalogu soċjali inklużiv biex tissaħħaħ ir-reżiljenza tal-ekonomiji u s-soċjetajiet tagħna u biex jiġu adottati miżuri li jkunu ġusti, ibbilanċjati u mmirati tajjeb."
Is- Segretarju Ġenerali tal-Konfederazzjoni Ewropea tat-Trade Unions (KETU) , Luca Visentini, qal: "Miljuni ta' nies madwar l-Ewropa qed jitħabtu biex jaffordjaw l-ikel, it-tisħin u t-trasport bħala riżultat tal-approfittar, b'mod partikolari mill-kumpaniji tal-enerġija, mill-konġestjonijiet fil-provvista li din il-gwerra ħolqot.
Dan qed ipoġġi bosta impjiegi f'riskju peress li l-prezzijiet tal-enerġija qed iġiegħlu lill-industriji jnaqqsu l-produzzjoni.
Din is-sitwazzjoni ma tistax tiġi ttollerata u għandna bżonn limiti massimi fuq il-prezzijiet tal-enerġija u taxxa fuq profitti straordinarji fuq qligħ eċċessiv biex jiġu ffinanzjati pagamenti ta' emerġenza għall-aktar unitajiet domestiċi foqra malajr kemm jista' jkun.
Twettaq xi progress iżda jeħtieġ li l-azzjoni tkun fl-istess livell tal-urġenza tas-sitwazzjoni jekk irridu nevitaw li din il-kriżi ssarraf f'telf ta' ħajja din ix-xitwa.
Iżda s'issa l-UE injorat żewġ soluzzjonijiet kruċjali għal din il-kriżi: skema SURE oħra (it-tieni waħda) biex insalvaw l-impjiegi fl-industriji li jużaw ħafna enerġija li jinsabu f'diffikultà minħabba l-prezz tal-enerġija, u appoġġ għal żidiet fil-pagi biex ilaħħqu maż-żieda fl-għoli tal-ħajja."
Id- Direttur Ġenerali ta' BusinessEurope , Markus J. Beyrer, li jirrappreżenta lil min iħaddem (BusinessEurope, SGI Europe, SMEunited), ikkummenta: "Hekk kif il-kontijiet tal-enerġija qed jilħqu livelli li qatt ma rajna qabel, bosta intrapriżi, ta' kull daqs, mal-kontinent kollu qed jitħabtu biex iżommu f'wiċċ l-ilma.
Hemm periklu reali li n-negozji li jużaw ħafna enerġija jirrilokaw barra mill-Ewropa fejn il-prezzijiet tal-enerġija huma ħafna aktar baxxi b'konsegwenzi drammatiċi għall-kompetittività u l-impjiegi tagħna.
L-intrapriżi attivi lokalment li ma jistgħux jirrilokaw barra mill-Ewropa jirriskjaw li jagħlqu b'konsegwenzi gravi għan-networks ekonomiċi, għall-impjiegi u għall-koeżjoni, b'mod partikolari fiż-żoni rurali.
Is-servizzi ta' interess ġenerali jridu jkunu jifilħu wkoll għal pressjonijiet dejjem akbar mingħajr ma jagħmlu ħsara jew jinterrompu l-forniment ta' servizzi essenzjali liċ-ċittadini u lin-negozji.
Il-mexxejja tal-UE jeħtieġ li jaqblu b'mod urġenti dwar miżuri ġodda mal-UE kollha biex jittaffew l-ispejjeż għall-intrapriżi Ewropej.
Jekk jitfasslu tajjeb, miżuri temporanji ta' "limiti massimi tal-prezzijiet" fl-UE kollha bħad-diżakkoppjament tal-prezzijiet tal-elettriku mill-prezzijiet tal-gass effettivament ibaxxu l-kontijiet mingħajr ma jnaqqsu l-inċentivi biex tiġi ffrankata l-enerġija u biex tittejjeb l-effiċjenza enerġetika.
L-aġġustament tal-qafas temporanju tal-UE ta' għajnuna għall-kriżijiet filwaqt li jinżammu kondizzjonijiet ekwivalenti fis-suq uniku huwa daqstant ieħor importanti biex tingħata l-għajnuna tant meħtieġa lill-intrapriżi affettwati.
Fis-swieq tax-xogħol, l-isfida ewlenija li għandna quddiemna hija li tiġi indirizzata b'mod parallel il-ħtieġa kontinwa għal tqabbil aħjar tal-ħiliet, u l-impatt tal-kriżi tal-enerġija fuq l-impjiegi."
Il-fehmiet iċċitati f'dan it-test huma dawk tal-individwu/organizzazzjoni kkonċernat(a) u ma jikkostitwixxux kollettivament il-fehma tal-Kunsill jew tal-Kunsill Ewropew.
L-UE qed tagħmel aktar progress fl-unjoni tas-swieq kapitali (CMU), pjan biex jinħoloq suq uniku għall-kapital sabiex l-investimenti u t-tfaddil jiċċirkolaw fl-istati membri kollha għall-benefiċċju taċ-ċittadini, in-negozji u l-investituri.
Illum, in-negozjaturi mill-Kunsill u mill-Parlament Ewropew laħqu qbil proviżorju dwar ir-rieżami tar-regolament dwar il- fondi ta' investiment Ewropew fuq terminu twil (ELTIF) sabiex dawn il-fondi ta' investiment isiru aktar attraenti.
Flimkien mal-Parlament Ewropew iddeċidejna li nagħmlu l-fondi ta' investiment Ewropej fuq terminu twil aktar attraenti u aktar faċli biex wieħed jinvesti fihom.
Bħalissa din il-kategorija ta' fondi ftit li xejn hi magħrufa minħabba ostakli fil-qafas regolatorju tagħha li llum qbilna li nneħħu.
Waħda mill-prijoritajiet ewlenin għall-Kunsill issa hija riflessa fit-test: tfassil mill-ġdid tal-qafas tal-ELTIF li ser jippermettilna ngħaddu aktar finanzjament lill-SMEs u proġetti fuq terminu twil li ser jgħinu biex tinkiseb it-tranżizzjoni diġitali.
Zbyněk Stanjura, Ministru għall-Finanzi taċ-Ċekja
Il-qafas regolatorju tal-ELTIF jistabbilixxi regoli dettaljati dwar il-fondi fir-rigward tal-assi u l-investimenti eliġibbli, id-diversifikazzjoni u l-kompożizzjoni tal-portafoll, il-limiti tal-ingranaġġ u l-kummerċjalizzazzjoni.
L-ELTIFs huma l-uniku tip ta' fondi ddedikati għall-investimenti fit-tul li jistgħu jitqassmu fuq bażi transkonfinali kemm lill-investituri professjonali kif ukoll lil dawk fil-livell tal-konsumatur.
Madankollu, mill-adozzjoni tar-regolament fl-2015 tnedew biss ftit ELTIFs minħabba restrizzjonijiet sinifikanti fil-proċess ta' distribuzzjoni (in-naħa tad-domanda) u regoli stretti dwar il-kompożizzjoni tal-portafoll (in-naħa tal-provvista).
L-industrija tal-ELTIF hija relattivament żgħira u kkonċentrata fi ftit stati membri.
Hemm potenzjal mhux sfruttat biex aktar kapital jiġi dirett lejn proġetti fit-tul.
Peress li l-ELTIFs huma mfassla biex jidderieġu l-investimenti fit-tul, dawn jinsabu f'pożizzjoni tajba biex fost l-oħrajn jgħinu fil-finanzjament tat-tranżizzjonijiet ekoloġiċi u diġitali .
Dawn jistgħu jkunu mezz importanti biex il-finanzjament jiġi dirett lejn intrapriżi żgħar u ta' daqs medju (SMEs) u lejn proġetti fit-tul bħall-infrastruttura tat-trasport u dik soċjali, il-ġenerazzjoni jew id-distribuzzjoni tal-enerġija sostenibbli.
Fil-qbil tagħhom, il-koleġiżlaturi beħsiebhom jegħlbu għadd ta' limitazzjonijiet min-naħa tal-provvista u min-naħa tad-domanda.
Huma ċċaraw, b'mod partikolari, il-kamp ta' applikazzjoni tal-assi u l-investimenti eliġibbli, il-kompożizzjoni tal-portafoll u r-rekwiżiti tad-diversifikazzjoni, il-kundizzjonijiet għat-teħid u l-għoti b'self ta' flus kontanti u regoli oħra tal-fondi, inkluż aspetti ta' sostenibbiltà.
Il-pakkett jinkludi wkoll regoli li jagħmluha aktar faċli għall-investituri fil-livell tal-konsumatur biex jinvestu fl-ELTIFs filwaqt li tiġi żgurata protezzjoni b'saħħitha tal-investituri.
Wara reviżjoni teknika u legali, it-test finalizzat ser jiġi ppreżentat għall-adozzjoni mill-Kunsill u mill-Parlament Ewropew.
Informazzjoni ġenerali Il-Kummissjoni ppreżentat il-pakkett tagħha dwar l-Unjoni tas-Swieq Kapitali inkluż il-proposta ELTIF fil-25 ta' Novembru 2021.
Il-Kunsill adotta l-pożizzjoni tiegħu dwar il-proposta fl-24 ta' Mejju 2022.
In-negozjati mal-Parlament Ewropew sabiex jintlaħaq qbil dwar verżjoni finali tat-test bdew fl-14 ta' Settembru u ntemmu bil-qbil proviżorju li ntlaħaq illum.
Fondi Ewropej tal-investiment fuq terminu twil: il-Kunsill jadotta l-pożizzjoni tiegħu (stqarrija għall-istampa, 24 ta' Mejju 2022)
Unjoni tas-Swieq Kapitali (informazzjoni ġenerali)
Numru tat-telefown: (+32) 2 28 40172 (BXL)
Numru tal-mobile: (+32) 477 99 11 57
Ħames snin mill-qtil ta' Daphne Caruana Galizia, il-MPE jirrepetu t-talba tagħhom għall-ġustizzja u riformi ©AFP/Andreas Solaro Minkejja l-progress u l-iżviluppi pożittivi f'Malta, għad fadal tħassib Dawk kollha involuti fil-qtil tagħha għandhom jitressqu quddiem il-ġustizzja
Nuqqas ta' progress fil-prosekuzzjoni ta' korruzzjoni ta' livell għoli u ħasil tal-flus
Ħames snin wara l-qtil tagħha, il-Parlament jagħti ġieħ lill-ġurnalista u jħares lejn l-istat tad-dritt, il-kriminalità organizzata u l-korruzzjoni f'Malta.
Fir-riżoluzzjoni tiegħu adottata bi 564 vot favur, 10 kontra, u 17-il astensjonijiet nhar il-Ħamis, il-Parlament jirrikonoxxi l-progress fil-proċedimenti ġudizzjarji li għaddejjin, u li l-apoloġija pubblika tal-Prim Ministru Malti għan-nuqqasijiet tal-istat li setgħu kkontribwew għall-qtil ta' Daphne Caruana Galizia.
Madankollu, il-MPE jiddispjaċihom ħafna li l-investigazzjonijiet wasslu biss għal tliet kundanni relatati mat-twettiq tal-qtil tagħha .
Huma jinsistu li kull min hu involut, f'kull livell, għandu jitressaq quddiem il-ġustizzja, u li "l-involviment sħiħ u kontinwu tal-Europol" huwa meħtieġ.
Il-MPE huma mħassba wkoll li, sena wara l-pubblikazzjoni tagħha, l-implimentazzjoni tar-rakkomandazzjonijiet fir-rapport finali ta' inkjesta pubblika dwar il-qtil hija skarsa, minkejja għadd ta' riformi mressqa mill-gvern.
Huma ixxukkjati bin-nuqqas ta' progress fil-prosekuzzjoni tal-korruzzjoni ta' livell għoli u l-ħasil tal-flus li Daphne Caruana Galizia kienet qed tinvestiga, u huma allarmati "bin-nuqqas ta' infurzar u ġustizzja, fil-livell istituzzjonalifalliment", inklużi r-rivelazzjonijiet reċenti ta' nuqqas ta' azzjoni ripetuta dwar il-Mandati ta' Arrest Ewropew.
Il-Parlament jesprimi firxa ta' tħassib ulterjuri, inkluż:
it-tul u l-ineffiċjenza tal-proċedimenti investigattivi u ġudizzjarji;
l-allegazzjonijiet ta' ħasil tal-flus u korruzzjoni;
l-għadd relattivament baxx ta' każijiet riferuti lill- Uffiċċju tal-Prosekutur Pubbliku Ewropew (EPPO) u n-nuqqas irrappurtat ta' kooperazzjoni mill-awtoritajiet Maltin;
l-impunità mogħtija lill-ex Prim Ministru, il-kap tal-persunal tiegħu, u l-ex ministru għat-turiżmu; u
ostakli għal-libertà u l-pluraliżmu tal-midja.
Il-MPE jilqgħu li issa hemm riżorsi addizzjonali biex jappoġġjaw l-investigazzjonijiet u l-prosekuzzjonijiet, ir-riformi fil-proċedura tal-ħatra tal-imħallfin u fl-uffiċċju u r-rwol tal-Avukat Ġenerali, diversi proposti tal-gvern għat-titjib tal-libertà tal-midja (li jeħtieġu, madankollu, li jiġi żgurat li jintlaħqu l-istandards Ewropej u internazzjonali rilevanti), u l-emenda tal-Att dwar il-Protezzjoni tal-Informaturi.
Kull Ottubru, il-Parlament jagħti l-Premju Daphne Caruana Galizia għall-ġurnaliżmu eċċezzjonali li jippromwovi jew jiddefendi l-prinċipji u l-valuri ewlenin tal-Unjoni Ewropea bħad-dinjità tal-bniedem, il-libertà, id-demokrazija, l-ugwaljanza, l-istat tad-dritt, u d-drittijiet tal-bniedem.
Din is-sena ġew ippremjati Clément Di Roma u Carol Valade għad-dokumentarju tagħhom "Ir-Repubblika Ċentru-Afrikana taħt l-influwenza Russa ".
Il-Parlament ikkundanna wkoll il-kriminalizzazzjoni tal-attakki fuq, u l-qtil ta' ġurnalisti, inklużi dawk ta' Ján Kuciak u l-għarus tiegħu Martina Kušnírová fl-2018, ta' Viktoria Marinova wkoll fl-2018, u ta' George Karaivaz u Peter R. de Vries fl-2021.
It-test adottat ser ikun disponibbli hawnhekk (20.10.2022)
Il-MPE jitolbu projbizzjoni fuq 'passaporti tad-deheb' u regoli speċifiċi għal 'viżi tad-deheb' (09.03.2022)
L-istat tad-dritt f'Malta: Il-Parlament jappella għall-ġustizzja u r-riformi (29.04.2021)
Erġa' ara d-dibattitu dwar l-istess suġġett (17.10.2022)
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Il-pajjiżi jridu jimplimentaw miri klimatiċi nazzjonali aktar ambizzjużi għall-2030 biex jiġġieldu aħjar it-tibdil fil-klima. ©Q/Adobe Stock L-UE għandha turi tmexxija billi tgħolli l-mira tagħha għat-tnaqqis tal-emissjonijiet sal-2030 L-attakk Russu fuq l-Ukrajna jenfasizza l-urġenza għal trasformazzjoni rapida tas-sistema globali tal-enerġija
Jiġi rrispettat l-impenn annwali ta' USD 100 biljun ta' finanzjament għall-klima u jinbeda l-iżborż tal-flus fl-2022
L-UE hija l-akbar kontributur finanzjarju għall-klima għall-pajjiżi li qed jiżviluppaw
Il-Parlament jappella lill-pajjiżi kollha jżidu l-miri klimatiċi tagħhom għall-2030 qabel il-COP27, biex jillimitaw it-tisħin globali f'konformità mal-ftehim ta' Pariġi.
Nhar il-Ħamis, il-Parlament adotta riżoluzzjoni li tiddeskrivi t-talbiet tiegħu għall- Konferenza tan-NU COP27 dwar it-Tibdil fil-Klima , li se ssir fl-Eġittu mis-6 sat-18 ta' Novembru.
L-MPE jqisu li l-kriżijiet tal-klima u tal-bijodiversità huma fost l-aktar sfidi importanti li qed tiffaċċja l-umanità.
Huma mħassba dwar is-sejbiet tar- rapport tal-2021 tal-Programm tan-Nazzjonijiet Uniti għall-Ambjent dwar id-diskrepanza fl-emissjonijiet , li jgħid li anke jekk jiġu implimentati l-aktar miri klimatiċi nazzjonali ambizzjużi għall-2030, id-dinja tinsab fit-triq lejn żieda fit-temperatura ta' 2.7°C, ferm ogħla mill-għanijiet tal- Ftehim ta' Pariġi li t-tisħin globali jiġi limitat għal ferm inqas minn 2°C u li jiġi segwit l-għan ta' 1.5°C.
Ir-riżoluzzjoni tgħid li l-gwerra Russa kontra l-Ukrajna, u l-konsegwenzi tagħha, tagħmel it-trasformazzjoni tas-sistema globali tal-enerġija aktar urġenti.
Huma jwissu li għandha tittieħed azzjoni urġenti f'dan id-deċennju, anke peress li ħafna wegħdiet fit-tul ta' emissjonijiet netti żero huma ambigwi u nieqsa mit-trasparenza.
Il-G20 u l-UE jridu jżidu l-miri klimatiċi tagħhom għall-2030
Il-MPE jenfasizzaw li l-UE se tnaqqas l-emissjonijiet tal-gassijiet serra b'aktar minn 55 % jekk tadotta l-pożizzjonijiet tal-Parlament dwar il-pakkett "Lesti għall-55 fl-2030" tal-UE u l-Pjan RePowerEU.
Il-MPE jappellaw lill-UE u lin-nazzjonijiet kollha tal-G20 biex juru sens ta' tmexxija u jimpenjaw ruħhom għal miri aktar ambizzjużi ta' tnaqqis qabel il-COP27.
L-UE u l-pajjiżi l-oħra għandhom ukoll jaġġornaw il- Kontributi Stabbiliti fil-Livell Nazzjonali (NDCs) tagħhom kif xieraq.
Finanzjament għall-klima lill-pajjiżi li qed jiżviluppaw
Ir-riżoluzzjoni tfakkar li l-UE hija l-akbar kontributur finanzjarju għall-klima u tħeġġeġ lill-pajjiżi żviluppati biex jiżguraw li jintlaħaq l-għan annwali ta' finanzjament għall-klima ta' USD 100 biljun li wiegħdu lill-pajjiżi li qed jiżviluppaw, u li l-flus diġà jinħarġu fl-2022, u li bejn l-2020 u l-2025 jintefqu USD 100 biljun bħala medja kull sena.
Il-MPE jenfasizzaw ukoll il-pożizzjoni tal-Parlament dwar il- mekkaniżmu ta' aġġustament tal-karbonju fil-fruntieri (CBAM) li l-UE jeħtieġ li tipprovdi appoġġ finanzjarju, tal-anqas ekwivalenti fil-valur finanzjarju għad-dħul iġġenerat mill-bejgħ taċ-ċertifikati CBAM, biex tappoġġja l-isforzi tal-pajjiżi l-anqas żviluppati ħalli jiddekarbonizzaw l-ekonomiji tagħhom.
Il-Parlament jilqa' l-ħolqien tad-Djalogu ta' Glasgow dwar it- Telf u l-Ħsara , li għandu jiffoka fuq il-finanzjament tal-pajjiżi li qed jiżviluppaw, filwaqt li jipprijoritizza b'mod ċar l-għotjiet fuq is-self, biex jiġu evitati, minimizzati u indirizzati t-telf u l-ħsara assoċjati mal-impatti negattivi tat-tibdil fil-klima.
Ir- riżoluzzjoni ġiet adottata b'turija taql-idejn.
Delegazzjoni mill-Parlament se tattendi l-COP27 mill-14 sat-18 ta' Novembru.
Il-Parlament huwa koleġiżlatur dwar il-leġiżlazzjoni tal-UE dwar l-enerġija u l-klima ħalli jiġi implimentat il-Ftehim ta' Pariġi.
Il-Parlament irid jagħti l-approvazzjoni tiegħu qabel ma l-UE tkun tista' tidħol fi ftehimiet internazzjonali.
Il-Parlament qed jagħmel pressjoni biex titfassal leġiżlazzjoni tal-Unjoni Ewropea dwar il-klima u l-bijodiversità aktar ambizzjuża u ddikjara emerġenza klimatika fit-28 ta' Novembru 2019.
F'Ġunju 2021, il-Parlament adotta l- Liġi Ewropea dwar il-Klima , li tittrasforma l-impenn politiku tal- Patt Ekoloġiku Ewropew għan-newtralità klimatika tal-UE sal-2050 f'obbligu vinkolanti għall-UE u l-Istati Membri.
Il-Parlament bħalissa qed jinnegozja mal-Istati Membri dwar il- pakkett "Lesti għall-mira ta' 55% fl-2030" sabiex l-UE tkun tista' tilħaq l-aktar mira ambizzjuża għall-2030.
Vidjo tad-dikjarazzjoni ta' Bas Eickhout (il-President tad-Delegazzjoni tal-PE għall-COP27) u siltiet mid-dibattitu
Id-delegazzjoni tal-Parlament għall-COP27
Pakkett multimedjali dwar il-COP27
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Il-Premju Sakharov 2022 ingħata lill-poplu Ukren © AFP/Sergei Supinsky Il-MPE taw il-Premju Sakharov 2022 għal-Libertà tal-Ħsieb lill-poplu kuraġġuż tal-Ukrajna, irrappreżentat mill-President, il-mexxejja eletti u s-soċjetà ċivili tagħhom.
Il-President tal-Parlament Ewropew Roberta Metsola ħabbret ir-rebbieħ tal-2022 fil-kamra plenarja ta' Strasburgu l-Erbgħa wara nofsinhar, wara deċiżjoni mill-Konferenza tal-Presidenti tal-Parlament (il-President u l-mexxejja tal-gruppi politiċi).
"Dan il-premju huwa għal dawk l-Ukreni li qed jiġġieldu fuq il-post.
Għal dawk li ġew sfurzati jaħarbu.
Għal dawk li tilfu qraba u ħbieb.
Għal dawk kollha li qed jipprotestaw u jiġġieldu għal dak li fih jemmnu.
Naf li l-poplu kuraġġużi ta 'l-Ukrajna mhux se jirriżenja, u lanqas aħna m'aħna se nagħmlu hekk", hija qalet.
Il-gwerra mhux ipprovokata tar-Russja kontra l-Ukrajna qed tikkawża spejjeż enormi fuq il-poplu Ukren.
Huma mhux biss qed jiġġieldu biex jipproteġu djarhom, is-sovranità, l-indipendenza u l-integrità territorjali tagħhom, iżda qed jiddefendu wkoll il-libertà, id-demokrazija, l-istat tad-dritt u l-valuri Ewropej fil-battalji "kontra reġim brutali li jfittex li jimmina d-demokrazija tagħna, idgħajjef u jaqsam l-Unjoni tagħna".
In-nominazzjoni tenfasizza l-isforzi tal-President Ukren Volodymyr Zelenskyy flimkien mar-rwol tal-individwi, ir-rappreżentanti tas-soċjetà ċivili, u l-istituzzjonijiet statali u pubbliċi inklużi s-Servizzi ta' Emerġenza tal-Istat tal-Ukrajna, Yulia Pajevska, il-fundatriċi tal-unità medika ta' evakwazzjoni Angels of Taira, Oleksandra Matviychuk, avukata tad-drittijiet tal-bniedem u president tal-organizzazzjoni Ċentru għal-Libertajiet Ċivili, il-Moviment ta' Reżistenza Ċivili Yellow Ribbon, u Ivan Fedorov, is-sindku tal-belt ta' Melitopol, li bħalissa tinsab taħt okkupazzjoni Russa.
L-għoti tal-Premju Sakharov se jsir fl-14 ta' Diċembru fi Strasburgu.
Aqra aktar dwar il-finalisti l-oħra tal-Premju Sakharov fl-2022 hawn .
Il- Premju Sakharov għal-Libertà tal-Ħsieb jingħata kull sena mill-Parlament Ewropew.
Ġie stabbilit fl-1988 biex jonora individwi u organizzazzjonijiet li jiddefendu d-drittijiet tal-bniedem u l-libertajiet fundamentali.
Huwa msemmi f'ġieħ il-fiżiku u d-dissident politiku Sovjetiku Andrei Sakharov u l-flus tal-premju huma ta' EUR 50 000.
Is-sena l-oħra, il-Parlament ta l-premju lill-politiku tal-oppożizzjoni Russu u attivist kontra l-korruzzjoni, Alexei Navalny .
Vidjo tat-tħabbir tar-riżultat mill-President tal-PE Metsola
Il-Premju Sakharov 2022: il-persuni nominati
Iċ-Ċentru Multimedjali tal-PE: Il-Premju Sakharov 2022
Il-Komunità tal-Premju Sakharov
© AdobeStock_zimmytws Żieda fil-problemi tas-saħħa mentali tfisser li din tista' tkun il-kriżi tas-saħħa li jmiss, u għalhekk il-Membri tal-PE jridu azzjoni dwarha.
L-impatt tal-Covid-19 fuq is-saħħa mentali Il-pandemija tal-Covid-19 u l-kriżi ekonomika li segwietha poġġew pressjoni kbira fuq is-saħħa mentali u l-benessri ta' kulħadd, li wassal għal żieda ta' riskji psikosoċjali marbuta max-xogħol u rati ogħla ta' stress, ansjetà u dipressjoni.
Madankollu, is-saħħa mentali mhijiex ittrattata bħala prijorità bl-istess mod bħas-saħħa fiżika, jgħid il-Parlament f'riżoluzzjoni dwar is-saħħa mentali fid-dinja diġitali tax-xogħol adottata fil-5 ta' Lulju 2022.
Ir-rapport dwar is-saħħa mentali fid-dinja diġitali tax-xogħol jirrimarka li 64% taż-żgħażagħ bejn it-18 u l-34 sena kienu f'riskju ta' dipressjoni fl-2021, minħabba nuqqas ta' impjieg u prospetti finanzjarji u edukattivi, kif ukoll solitudni u iżolament soċjali.
Tgħallem aktar dwar il-miżuri tal-UE għas-saħħa pubblika
Prevenzjoni ta' kwistjonijiet ta' saħħa mentali marbuta max-xogħol
Ir-riżoluzzjoni tappella lill-istituzzjonijiet u l-pajjiżi tal-UE biex jirrikonoxxu l-livell għoli ta' problemi ta' saħħa mentali relatati max-xogħol u biex isibu modi kif jgħinu fil-prevenzjoni ta' problemi ta' saħħa mentali.
Tenfasizza wkoll il-ħtieġa li jinqerdu l-vjolenza, id-diskriminazzjoni u l-fastidju fuq ix-xogħol.
Il-kumitat jappella wkoll għal leġiżlazzjoni li tistabbilixxi rekwiżiti minimi għat-telexogħol madwar l-UE, mingħajr ma jiġu mdgħajfa l-kundizzjonijiet tax-xogħol tat-teleħaddiema.
Tista' tkopri l-kundizzjonijiet tax-xogħol, pereżempju li jibqa' volontarju, u li d-drittijiet, il-bilanċ bejn ix-xogħol u l-ħajja privata, l-ammont ta' xogħol u l-istandards tal-prestazzjoni tat-teleħaddiema jkunu ekwivalenti għal dawk fil-post tax-xogħol.
Il-kumitat jappella wkoll għal sigħat tax-xogħol flessibbli biex jgħinu jtaffu l-istress marbut max-xogħol, edukazzjoni dwar is-saħħa mentali u taħriġ għal min iħaddem.
Il-Parlament jipproponi li l-2023 tkun is-Sena tal-UE tas-Saħħa Mentali Tajba biex tenfasizza l-kwistjoni.
L-aħħar rapport jenfasizza t-tħassib tal-Parlament dwar is-saħħa mentali.
F'riżoluzzjoni dwar l- istrateġija tas-saħħa pubblika tal-UE wara l-Covid-19 adottata f'Lulju 2020, il-Parlament irrikonoxxa s-saħħa mentali bħala dritt fundamentali tal-bniedem u sejjaħ għal pjan ta' azzjoni tal-UE dwar is-saħħa mentali.
Fl-2021, il-Membri tal-PE sejħu għad- dritt għall-iskonnessjoni mix-xogħol barra l-ħin tax-xogħol mingħajr l-ebda konsegwenzi negattivi.
Aqra aktar dwar is-saħħa mentali wara l-pandemija
Briefing: saħħa mentali u reżiljenza fost il-pandemija tal-Covid-19 fl-UE [EN]
Telexogħol, kura bla ħlas u saħħa mentali waqt il-Covid-19 [EN]
Is-saħħa mentali u l-pandemija [EN]
(c)AdobeStock/Bluraz Biex jiġġieldu l-faqar fost dawk li jaħdmu, il-Membri tal-PE jridu azzjoni dwar il-pagi minimi u appoġġ għal dawk l-aktar f'riskju inklużi n-nisa u l-ħaddiema tal-ekonomija tal-gigs.
Kważi 10% tal-ħaddiema tal-UE qed jgħixu fil-faqar, b'21.7% tal-popolazzjoni milquta mill-faqar jew l-esklużjoni soċjali.
Barra minn hekk, il-pandemija tirriskja li taggrava l-inugwaljanzi fl-UE.
Fid-dawl ta' dan, il-Membri tal-PE qed iħeġġu lill-Kummissjoni Ewropea u lill-pajjiżi tal-UE biex jinkludu l-prevenzjoni tal-faqar fost dawk li jaħdmu fl-għan ġenerali tagħhom li jtemmu l-faqar fl-UE, għaliex il-prinċipju li skontu "x-xogħol huwa l-aħjar rimedju għall-faqar" ma japplikax għal setturi b'pagi baxxi u għal dawk li jaħdmu taħt kundizzjonijiet tax-xogħol prekarji u atipiċi.
F'rapport adottat fid-9 ta' Frar, il-Membri tal-PE talbu li l-pagi minimi jiġu stabbiliti 'l fuq mil-limitu tal-faqar.
Aktar dwar miżuri tal-UE biex jittejbu d-drittijiet tal-ħaddiema .
Direttiva Ewropea dwar il-pagi minimi
Il-Membri tal-PE laqgħu l- proposta tal-Kummissjoni għal regoli tal-UE dwar pagi minimi adegwati, u ddeskrivewha bħala pass importanti biex jiġi żgurat li kulħadd ikun jista' jaqla' l-għajxien mix-xogħol tiegħu u jipparteċipa fis-soċjetà.
Qalu li l-liġi għandha tiżgura li min iħaddem ma jnaqqasx l-ispejjeż għat-twettiq tax-xogħol, bħal akkomodazzjoni jew tagħmir, mill- pagi minimi .
pajjiż tal-UE għandhom pagi minimi statutorji
pajjiżi tal-UE għandhom pagi minimi protetti minn ftehimiet kollettivi: id-Danimarka, l-Italja, Ċipru, l-Awstrija, il-Finlandja u l-Iżvezja
Kundizzjonijiet tax-xogħol ugwali għall-ħaddiema tal-pjattaforma diġitali
Il-Membri tal-PE qalu li sabiex jiġi miġġieled il-faqar fost dawk li jaħdmu l- qafas leġiżlattiv dwar il-kundizzjonijiet minimi tax-xogħol għandu japplika għall-ħaddiema kollha, inklużi ħaddiema atipiċi jew mhux standard fl-ekonomija diġitali , li ħafna drabi jaħdmu f'kundizzjonijiet prekarji.
Għandhom ikunu koperti wkoll mil-liġijiet tax-xogħol u dispożizzjonijiet tas-sigurtà soċjali u għandhom ikunu jistgħu jidħlu f'negozjar kollettiv.
In-nisa f'riskju akbar ta' faqar u esklużjoni soċjali
In-nisa fl-UE jaqilgħu medja ta' 15% inqas mill -irġiel , parzjalment minħabba parteċipazzjoni aktar baxxa fis-suq tax-xogħol.
Il-Membri tal-PE ħeġġew lill-pajjiżi tal-UE biex jimplimentaw id- Direttiva dwar il-Bilanċ bejn ix-Xogħol u l-Ħajja biex jgħinu jindirizzaw il-kwistjoni.
Peress li n-nisa jiffaċċjaw riskju akbar ta' faqar u esklużjoni soċjali mill-irġiel, il-Membri tal-PE ħeġġew ukoll azzjoni biex tiġi indirizzata d-differenza fil-pagi bejn il-ġeneri u jiġi garantit aċċess għal kura tat-tfal affordabbli u ta' kwalità.
Tgħallem aktar
Riżoluzzjoni dwar it-tnaqqis tal-inugwaljanzi, b'enfasi partikolari fuq il-faqar fost dawk li jaħdmu
File tal-proċedura [EN]
Direttiva dwar pagi minimi adegwati fl-Unjoni Ewropea
Stqarrija għall-istampa: il-paga minima hija rimedju għall-inugwaljanza u l-faqar fost dawk li jaħdmu (10.02.2021) [EN]
Il-Parlament jadotta regoli dwar pagi minimi adegwati għall-ħaddiema kollha (14.09.2022)
Forza tax-xogħol li qed tixjieħ u riskji ġodda għas-saħħa fuq il-post tax-xogħol ifissru li l-assenza tal-mard fit-tul qed tiżdied.
L-MPE iridu azzjoni biex in-nies jerġgħu lura għax-xogħol.
Assenza fit-tul ħafna drabi twassal għal qgħad u biex il-ħaddiema jitilqu mis-suq tax-xogħol b'mod permanenti.
Jeħtieġ li jsir aktar biex jiġi ffaċilitat ir-ritorn tagħhom u biex il-persuni morda kronikament u b'diżabilità jiġu inklużi aħjar fil-forza tax-xogħol, skont rapport adottat mill-Membri tal-PE fil-11 ta' Settembru.
It-tiswir tas-suq tax-xogħol tal-UE Minħabba l-forza tax-xogħol tal-Ewropa li qed tixjieħ u ż-żieda fl-età tal-irtirar, ir- riskju tal-iżvilupp ta' disturbi tas-saħħa sar ogħla.
Skont iċ-ċifri tal-Eurostat, 32.5% tal-popolazzjoni tal-UE rrapportaw li għandhom mard jew problema tas-saħħa fit-tul.
Barra minn hekk, 25% tal-ħaddiema qalu li jesperjenzaw stress marbut max-xogħol, filwaqt li kważi 80% tal-maniġers qalu li kien ta' tħassib kbir għas-saħħa.
"Irridu nagħmlu s-swieq tax-xogħol tagħna aktar inklużivi u reattivi għall-bżonnijiet tas-soċjetà li qed tixjieħ u li hi batuta, u inqas suxxettibbli għat-telf ta' ħiliet riżultat ta' inattività," qalet l-awtur tar-rapport Jana Žitňanská, membru Slovakk tal-Grupp tal-Konservattivi u r-Riformisti Ewropej (ECR).
Ir-rapport jiffoka fuq tranżizzjoni aħjar minn leave tal-mard għax-xogħol.
Iħares ukoll lejn il-benefiċċji tar-riintegrazzjoni ta' ħaddiema b'esperjenza, li ilhom assenti għal xi żmien, kif ukoll l-introduzzjoni ta' persunal ġdid li jeħtieġ taħriġ, filwaqt li jinnota li dan japplika għas-settur pubbliku kif ukoll għall-kumpaniji.
Ir-ritorn gradwali għax-xogħol
Ladarba xi ħadd li kien fuq leave tal-mard fit-tul ikun lest biex jerġa' lura għax-xogħol, ir-rapport jipproponi għadd ta' passi biex jiffaċilita l-proċess inkluż taħriġ, aċċess għal psikologu jew terapista; kundizzjonijiet tax-xogħol flessibbli, bħal xogħol part-time jew telexogħol; kif ukoll il-possibbiltà li jitgħallmu ħiliet ġodda.
Aqra l-ħarsa ġenerali tagħna li tispjega kif l-UE ttejjeb id-drittijiet tal-ħaddiema u l-kundizzjonijiet tax-xogħol u x'tagħmel l-UE għas- saħħa pubblika .
Tgħallem aktar
Stqarrija għall-istampa dwar il-votazzjoni tal-kumitat (07.06.2018) [EN]
File tal-proċedura [EN]
Ara s-sessjoni plenarja live
Skopri liema regoli tal-UE qed jaħdem fuqhom il-Parlament. ©AP images/European Union - EP Firxa wiesgħa ta' sfidi Meta mqabbla mal-bqija tad-dinja, l-Ewropa għandha l-aħjar livelli ta' protezzjoni soċjali u qiegħda fuq quddiem f'termini ta' kwalità tal-ħajja u benesseri.
Ir-rati tal-qgħad qed jonqsu b'mod ġenerali, iżda jvarjaw ħafna fost il-pajjiżi tal-UE.
Ir-rati baxxi ta' twelid u t-tixjiħ tal-popolazzjoni huma wkoll ta' sfida għas- sostenibbiltà tas-sistemi ta' protezzjoni soċjali .
Il-ħajja tax-xogħol qed tinbidel permezz tal-innovazzjoni teknoloġika, il-globalizzazzjoni u t-tkabbir tas-settur tas-servizzi.
L-UE għandha biss kompetenza limitata f'dak li għandu x'jaqsam ma' kwistjonijiet soċjali peress li ħafna minnhom huma f'idejn il-gvernijiet nazzjonali.
Ir-responsabbiltà għall-impjiegi u l-politika soċjali taqa' fil-biċċa l-kbira fuq l-Istati Membri u l-gvernijiet tagħhom.
Madankollu, matul is-snin, l- UE ħadmet fuq kwistjonijiet soċjali matul il-proċess ta' integrazzjoni Ewropea u ħarġet b'sensiela ta' strumenti fis-settur soċjali.
Fl-1957, it-Trattat ta' Ruma diġà kien jinkludi prinċipji fundamentali bħall- pagi indaqs għan-nisa u l-irġiel kif ukoll id- dritt tal-ħaddiema li jiċċaqalqu b'mod ħieles fi ħdan l-UE.
Barra minn hekk, hemm ukoll regoli tal-UE dwar il- kundizzjonijiet tax-xogħol , bħall-ħin tax-xogħol jew ix-xogħol part-time, kif ukoll leġiżlazzjoni li tittratta d-diskriminazzjoni fil-post tax-xogħol u biex jitħarsu s-saħħa u s-sikurezza tal-ħaddiema.
F'Novembru 2017, il-Parlament Ewropew, il-Kunsill u l-Kummissjoni ħabbru l- Pilastru Ewropew tad-Drittijiet Soċjali biex iwasslu drittijiet ġodda u aktar effettivi għan-nies u jappoġġaw swieq tax-xogħol u sistemi ta' protezzjoni soċjali ġusti u li jiffunzjonaw tajjeb.
Ir-regoli tal-UE dwar il- koordinazzjoni tas-sigurtà soċjali jiżguraw li n-nies ma jitilfux il-protezzjoni tas-sigurtà soċjali tagħhom meta jmorru jgħixu f'pajjiż ieħor tal-UE.
Fl-2019, il-Membri tal-Parlament Ewropew approvaw pjanijiet għat-twaqqif ta' Awtorità Ewropea tax-Xogħol , biex tiġi żgurata l-applikazzjoni ġusta u sempliċi tar-regoli tal-UE dwar il-mobilità tal-ħaddiema u l-koordinazzjoni tas-sigurtà soċjali.
Fl-2018, il-Parlament approva leġiżlazzjoni ġdida dwar l- istazzjonar ta' ħaddiema biex tiġi żgurata paga ugwali għal xogħol ugwali fl-istess post.
Għajnuna għall-persuni qiegħda u għaż-żgħażagħ
Imniedi fl-1957, il- Fond Soċjali Ewropew huwa l-istrument prinċipali tal-UE għall-promozzjoni tal-impjiegi u tal-inklużjoni soċjali.
Aqra aktar dwar il-miżuri tal-UE biex jiġi indirizzat il-qgħad u speċjalment il-qgħad fost iż-żgħażagħ .
Il- Fond Ewropew ta' Aġġustament għall-Globalizzazzjoni jipprovdi appoġġ lill-ħaddiema li jingħataw is-sensja b'riżultat ta' bidliet fix-xejriet kummerċjali globali, bħal pereżempju meta kumpanniji kbar jagħlqu, jew il-produzzjoni tiġi ttrasferita barra l-UE.
In- Network tas-Servizzi Ewropej tax-Xogħol (EURES) huwa netwerk li jirrigwarda l-mobilità tal-impjiegi li jipprovdi informazzjoni, gwida u servizzi ta' reklutaġġ u kollokament lill-persuni li jkunu qed ifittxu x-xogħol u għal min iħaddem.
Sabiex jindirizzaw il-qgħad fost iż-żgħażagħ, fl-2013, il-pajjiżi tal-UE qablu li jniedu l- Garanzija għaż-Żgħażagħ , inizjattiva tal-UE biex dawk iż-żgħażagħ kollha taħt l-età ta' 25 sena jingħataw offerta ta' xogħol ta' kwalità tajba, edukazzjoni kontinwa, apprendistat jew traineeship fi żmien erba' xhur minn meta jsiru qiegħda jew minn meta jitilqu mill-edukazzjoni formali.
Il-kundizzjonijiet tax-xogħol
L-UE trid tiżgura li l-ħaddiema kollha jkollhom livell ta' għajxien deċenti.
Il-Membri tal-PE adottaw regoli ġodda f'Settembru 2022 maħsuba biex jiżguraw li l- pagi minimi nazzjonali jkunu adegwati.
Fl-2019, il-Parlament Ewropew adotta regoli li jintroduċu drittijiet minimi ġodda dwar il-kundizzjonijiet tax-xogħol biex jipproteġu lill-ħaddiema kollha fl-UE, inklużi l-impjegati l-aktar vulnerabbli b'kuntratti atipiċi u f'impjiegi mhux standard bħall-ħaddiema tal-gig economy.
Aktar u aktar nies jaħdmu għal pjattaformi diġitali, fejn hemm linja rqiqa bejn li tkun taħdem għal rasha u li ssib ruħek f'impjieg prekarju mingħajr protezzjoni soċjali.
Il-Membri tal-PE qed jaħdmu fuq regoli biex jiddeterminaw b'mod korrett l-istatus tal-impjieg tal-ħaddiema tal-pjattaforma sabiex id-drittijiet tagħhom ikunu protetti.
Ix-xogħol mid-dar kiber b'mod sinifikanti wara l-pandemija tal-Covid-19, iżda dik il-prattika flimkien mal-iżvilupp ta' għodod ta' ħidma diġitali ċajpru d-distinzjoni bejn il-ħajja professjonali u privata.
Il-MPE qed jinsistu għal regoli ċari li jsaħħu d-dritt fundamentali tal-impjegati li jiskonnettjaw mix-xogħol barra l-ħin tax-xogħol.
Il-Membri tal-PE jadottaw regolarment regoli aġġornati tal-UE dwar il-protezzjoni tan-nies fuq il-post tax-xogħol , pereżempju billi jistabbilixxu valuri ta' limitu ta' espożizzjoni aktar stretti għal sustanzi kimiċi ta' ħsara.
L-UE tadotta leġiżlazzjoni u toħroġ rakkomandazzjonijiet u prattiki tajba biex ittejjeb l-ugwaljanza bejn il-ġeneri, kemm fuq ix-xogħol, fil-politika jew f'oqsma oħra.
Il-Parlament Ewropew, bil- kumitat tiegħu għad-drittijiet tan-nisa , dejjem kien difensur qawwi tal-kawża, u kull sena jqajjem kuxjenza billi jorganizza diversi avvenimenti biex jimmarka l-Jum Internazzjonali tal-Mara.
Il-Membri tal-PE jridu wkoll jiżguraw bilanċ xieraq bejn ix-xogħol u l-ħajja privata.
Fl-2019 adottaw regoli ġodda biex jirrikonċiljaw aħjar ix-xogħol u l-ħajja privata u jsaħħu d-drittijiet għall-ġenituri u dawk li jieħdu ħsiebhom.
Fl-2021, il-Membri tal-PE adottaw l- Istrateġija tal-UE għall-Ugwaljanza bejn il-Ġeneri , u talbu lill-Kummissjoni tfassal pjan ta' azzjoni ambizzjuż biex tindirizza d-differenza fil-pagi bejn il-ġeneri li tistabbilixxi miri ċari għall-pajjiżi tal-UE biex inaqqsu d-differenza fil-pagi bejn il-ġeneri fil-ħames snin li ġejjin.
Bir-riżoluzzjonijiet tiegħu, il-Parlament jiġbed l-attenzjoni wkoll għall-ħtieġa li jiġu miġġielda forom speċifiċi ta' vjolenza fuq in-nisa, bħall-fastidju sesswali jew is-cyberstalking, u li tiżdied il-konsistenza tal-politiki tal-ugwaljanza bejn is-sessi u politiki oħra bħall-kummerċ, l-iżvilupp jew il-migrazzjoni.
Il-Parlament huwa favur li n-nisa u l-irġiel ikunu rappreżentati b'mod ugwali fil-politika u fid-disa' leġiżlatura attwali, il-perċentwal ta' nisa f'pożizzjonijiet ta' livell għoli huwa ogħla milli fil-mandat preċedenti.
Tmienja minn 12-il viċi-president huma nisa kif huma 10 mit-22 president tal-kumitat.
Aqra aktar dwar il-ġlieda tal-Parlament għall-ugwaljanza bejn is-sessi fl-UE
Aqra aktar dwar kif l-UE qed tiġġieled il-vjolenza abbażi tal-ġeneru
L-UE tirregola l- awtorizzazzjoni u l-klassifikazzjoni tal-mediċini permezz tan- netwerk regolatorju Ewropew tal-mediċini .
Il-leġiżlazzjoni tal-UE tistabbilixxi rekwiżiti għas-saħħa u s-sikurezz minimi fuq il-post tax-xogħol: dispożizzjonijiet dwar l-użu ta' tagħmir, il-protezzjoni ta' ħaddiema nisa tqal u ħaddiema żgħażagħ u l-esponiment għall-istorbju jew għal sustanzi speċifiċi, bħalma huma l-karċinoġeni u l-mutaġeni.
L-UE għandha regoli li jiggarantixxu livell għoli ta' sikurezza fl-istadji kollha tal- proċess tal-produzzjoni u d-distribuzzjoni tal-ikel .
Regolament ġdid dwar il-prodotti mediċinali veterinarji ġie adottat fl-2018, biex jitrażżan l- użu tal-antibijotiċi fil-biedja u jitwaqqaf it-tixrid tar-reżistenzi mill-annimali għall-bnedmin.
Il- Karta tal-Assikurazzjoni tas-Saħħa tal-Unjoni Ewropea (EHIC) tiżgura li n-nies li jgħixu fl-UE jista' jkollhom aċċess għal kura tas-saħħa medikament meħtieġa u pprovduta mill-istat waqt żjara temporanja fil-pajjiżi kollha tal-UE.
Aqra aktar dwar kif l-UE tgħin biex ittejjeb is-saħħa pubblika
Il-Parlament ippropona ġabra ta' miżuri biex jiżguraw li n-nies li jkunu morda jistgħu faċilment jerġgħu lura għax-xogħol , filwaqt li l-ħaddiema b'mard kroniku jew b'diżabilità jistgħu jiġu integrati aħjar fis-suq tax-xogħol.
Fl-2019, il-Membri tal-PE approvaw ukoll l- Att Ewropew dwar l-Aċċessibbiltà biex jagħmlu ħafna prodotti u servizzi ta' kuljum - bħal smartphones, kompjuters jew ATMs - aċċessibbli għall-anzjani u għal persuni b'diżabilità fl-UE.
L-UE trid ittejjeb il-kundizzjonijiet tax-xogħol ©AP Images/European Union-EP Skopri kif l-UE qed ittejjeb id-drittijiet tal-ħaddiema u l-kundizzjonijiet tax-xogħol madwar l-Ewropa, mis-sigħat u l-leave tal-ġenituri sas-saħħa u s-sigurtà fuq il-post tax-xogħol.
L-UE daħħlet fis-seħħ sett ta' regoli tax-xogħol biex tiżgura protezzjoni soċjali b'saħħitha.
Dawn jinkludu rekwiżiti minimi dwar il-pagi u l-kundizzjonijiet tax-xogħol - bħal ħin tax-xogħol, xogħol part-time, drittijiet tal-ħaddiema - kif ukoll informazzjoni dwar aspetti importanti tal-impjieg tagħhom u l-istazzjonar tal-ħaddiema.
Saru wieħed mill-pedamenti tal- politiki soċjali tal-Ewropa .
L-UE introduċiet standards minimi komuni dwar il-ħinijiet tax-xogħol applikabbli għall-istati membri kollha.
Il-leġiżlazzjoni tal-UE fil-qasam tal-ħin tax-xogħol tistabbilixxi drittijiet individwali għall-ħaddiema kollha, b'ġimgħa ta' xogħol massima ta' 48 siegħa, leave annwali mħallas ta' mill-inqas erba' ġimgħat fis-sena, perjodi ta' mistrieħ u regoli dwar xogħol ta' matul il-lejl, xogħol bix-shift u u l-istili ta' xogħol.
Protezzjoni għal forom ġodda ta' impjieg
Matul is-snin, l-Ewropa rat bidliet sinifikanti fis-suq tax-xogħol, inkluż id-diġitalizzazzjoni u l-iżvilupp ta' teknoloġiji ġodda, flessibbiltà dejjem tikber u l-frammentazzjoni tax-xogħol.
Dawn l-iżviluppi ġġeneraw forom ġodda ta' impjieg , b'żieda f'pożizzjonijiet temporanji u impjiegi mhux standard.
Biex jipproteġu l-ħaddiema kollha fl-UE u jtejbu d-drittijiet tal-impjegati l-aktar vulnerabbli fuq kuntratti atipiċi, il-Membri tal-PE adottaw fl-2019 regoli ġodda li jintroduċu drittijiet minimi dwar il-kundizzjonijiet tax-xogħol .
Il-leġiżlazzjoni tistabbilixxi miżuri protettivi bħal:
limitazzjoni ta' sitt xhur għall-perjodu ta' prova
introduzzjoni ta' taħriġ obbligatorju b'xejn u
projbizzjoni ta' kuntratti restrittivi
Il-Membri tal-PE bħalissa qed jaħdmu fuq direttiva biex jittejbu l-kundizzjonijiet tal- ħaddiema ta' pjattaformi diġitali , bħal Uber u Deliveroo.
Ir-regoli proposti għandhom l-għan li jiddeterminaw b'mod korrett l-istatus tal-impjieg tal-ħaddiema tal-pjattaforma sabiex id-drittijiet tax-xogħol tagħhom ikunu protetti.
Telexogħol
Għalkemm it-telexogħol żied l-effiċjenza u l-flessibbiltà għall-impjegaturi u l-impjegati, ċajpar ukoll id-distinzjoni bejn ix-xogħol u l-ħajja privata.
Biex jiġi żgurat li l-użu estiż tal-għodod diġitali ma jfixkilx id-drittijiet tal-impjegati, il-Parlament ilu jappella għal liġi madwar l-UE kollha li tippermettilhom jiskonnettjaw mix-xogħol waqt il-ħinijiet mhux tax-xogħol mingħajr konsegwenzi.
Il-Membri tal-PE jridu wkoll standards minimi għax-xogħol mill-bogħod.
Aqra a ktar dwar kif il-Parlament irid jiżgura li n-nies ikollhom id-dritt li jiskonnettjaw mix-xogħol
Fl-2017, l-UE kkonfermat l-impenn tagħha li tiżgura dħul ġust għall-ħaddiema kollha.
F'Settembru 2022, il-Membri tal-PE adottaw l-ewwel leġiżlazzjoni tal-UE għal pagi minimi adegwati.
Il-pajjiżi jistgħu jużaw kriterji differenti biex jivvalutaw jekk il-pagi humiex adegwati - pereżempju, jistgħu jqabblu l-pagi ma' basket nazzjonali ta' oġġetti u servizzi, jew ma' valuri ta' referenza użati b'mod wiesa' bħal 60% tal-paga medjana grossa jew 50% tal-paga medja grossa.
Ir-regoli għandhom ukoll l-għan li jippromwovu n-negozjar kollettiv u jinfurzaw id-drittijiet tal-ħaddiema.
L-UE introduċiet standards minimi komuni dwar il-ħinijiet tax-xogħol ©AP Images/European Union-EP
L-UE tadotta leġiżlazzjoni fil-qasam tas -saħħa u s-sigurtà fuq il-post tax-xogħol biex tikkumplimenta u tappoġġja l-attivitajiet tal-istati membri.
Id- Direttiva Qafas Ewropea dwar is-Sigurtà u s-Saħħa fuq il-Post tax-Xogħol tistabbilixxi prinċipji ġenerali relatati mar-rekwiżiti minimi tas-saħħa u s-sigurtà.
Din tapplika għal kważi s-setturi kollha tal-attività pubblika u privata u jiddefinixxi l-obbligi għall-impjegaturi u għall-impjegati.
Barra minn hekk, hemm regoli speċifiċi li jkopru espożizzjoni għal sustanzi perikolużi, gruppi ta' ħaddiema bħal nisa tqal u ħaddiema żgħażagħ, kompiti speċifiċi bħall-immaniġġjar manwali ta' tagħbijiet u postijiet tax-xogħol bħal bastimenti tas-sajd.
Pereżempju, id-direttiva dwar il-protezzjoni tal-ħaddiema mir-riskji relatati ma' karċinoġeni jew mutaġeni fuq ix-xogħol tiġi aġġornata regolarment, billi tistabbilixxi limiti ta' espożizzjoni għal sustanzi speċifiċi.
Fl-2022, Il-Membri tal-PE irnexxielhom jinkludu sustanzi li huma ta' ħsara għas-saħħa riproduttiva fl-aħħar aġġornament tad-direttiva.
Il-pajjiżi tal-UE huma liberi li jistabbilixxu standards aktar stretti meta jittrasponu d-direttivi tal-UE fil-liġi nazzjonali.
Bil-forza tax-xogħol li qed tixjieħ, żdied ir-riskju li jiiżviluppaw problemi tas-saħħa.
Fl-2018, Il-Membri tal-PE adottaw rapport li jipproponi miżuri biex jiffaċilitaw ir-ritorn tan-nies fuq il-post tax-xogħol wara leave tal-mard fit-tul u biex jinkludu aħjar nies li huma morda kronikament jew li għandhom diżabilità fil-forza tax-xogħol.
F'Lulju 2022, fost żieda fil-problemi tas-saħħa mentali fl-UE, il-Parlament appella lill-istituzzjonijiet u lill-pajjiżi tal-UE li jirrikonoxxu l-livell għoli ta' problemi ta' saħħa mentali relatati max-xogħol u jsibu modi biex jgħinu jipprevjenu problemi ta' saħħa mentali.
Bilanċ bejn ix-xogħol u l-ħajja privata u l-ugwaljanza bejn il-ġeneri
Il-Parlament Ewropew dejjem kien difensur qawwi tal- ugwaljanza bejn il-ġeneri .
Biex jipprovdu aktar opportunitajiet indaqs għall-irġiel u n-nisa u biex jinkoraġġixxu qsim aħjar tar-responsabbiltajiet tal-kura, il-Membri tal-PE adottaw fl-2019 sett ta' regoli ġodda biex jippermettu lill-ġenituri u lill-ħaddiema jieħdu ħsieb qraba tagħhom b'kundizzjonijiet mediċi serji sabiex ikunu jistgħu jistabbilixxu ħajja tax-xogħol bilanċjata aħjar .
Id-direttiva tistabbilixxi minimu ta' 10 ijiem ta' leave tal-paternità, minimu ta' erba' xhur leave tal-ġenituri għal kull ġenitur (li minnhom tnejn mhumiex trasferibbli) u ħamest ijiem fis-sena ta' leave ta' familjari li jindakraw u tipprovdi għal arranġamenti tax-xogħol aktar flessibbli.
Id-drittijiet tal-maternità huma definiti fid- Direttiva dwar il-Ħaddiema Tqila , li tistabbilixxi l-perjodu minimu għal-leave tal-maternità għal 14-il ġimgħa, b'ġimgħatejn leave obbligatorju qabel u/jew wara t-twelid.
Il-Parlament qed jinsisti wkoll kontinwament għal aktar miżuri biex jiġġieldu d-differenza fil-pagi bejn il-ġeneri , inaqqsu d -differenza fil-pensjoni u sejjaħ għal regoli tal-UE biex jindirizzaw il-mobbing u l-fastidju sesswali .
Regoli ġodda miftiehma mill-Parlament u l-Kunsill f'Diċembru 2022 se jġiegħlu lill-kumpaniji jiżvelaw informazzjoni dwar il-pagi , li għandha tagħmilha aktar faċli għall-ħaddiema biex iqabblu s-salarji u jesponu d-differenzi fil-pagi bejn il-ġeneri.
Il-mobilità tal-ħaddiema fl-UE
Ir-regoli tal-UE dwar il-koordinazzjoni tas -sistemi tas-sigurtà soċjali tal-istati membri jiggarantixxu li n-nies ikunu jistgħu jibbenefikaw bis-sħiħ mid-dritt tagħhom li jiċċaqilqu lejn pajjiż ieħor tal-UE biex jistudjaw, jaħdmu jew joqgħodu filwaqt li jieħdu l-benefiċċji soċjali u tas-saħħa li huma intitolati għalihom.
Il-leġiżlazzjoni tal-UE tkopri benefiċċji tal-mard, tal-maternità/paternità, tal-familja, tal-qgħad u benefiċċji simili u bħalissa qed tiġi riveduta.
Fl-2019 approvaw pjanijiet biex tinħoloq aġenzija ġdida tal-UE, l- Awtorità Ewropea tax-Xogħol , biex tassisti lill-istati membri u lill-Kummissjoni Ewropea fl-applikazzjoni u l-infurzar tal-liġi tal-UE fil-qasam tal-mobilità tax-xogħol u l-koordinazzjoni tas-sistemi tas-sigurtà soċjali.
L-impjegati jistgħu jintbagħtu mill-kumpaniji tagħhom f'pajjiż ieħor tal-UE fuq bażi temporanja biex iwettqu kompiti speċifiċi.
Fl-2018, ir-regoli tal-UE dwar l- istazzjonar tal-ħaddiema ġew riveduti biex jiġi żgurat il-prinċipju ta' paga ugwali għal xogħol ugwali fl-istess post.
Biex jiġi affaċċjat il-qgħad u jintlaqgħu aħjar il-provvista u d-domanda tas-suq tax-xogħol madwar l-Ewropa, il-Parlament approva liġi ġdida biex jiġi mġedded in- Network Ewropew tal-Impjiegi (Eures) b'database madwar l-UE kollha ta' persuni li qed ifittxu xogħol u postijiet vakanti fl-2016.
Djalogu Soċjali
Is-sħab soċjali - trade unions u organizzazzjonijiet tal-impjegaturi - huma involuti fit-tiswir tal-politiki soċjali u tal-impjiegi Ewropej permezz tal-hekk imsejjaħ djalogu soċjali, permezz ta' konsultazzjonijiet u opinjonijiet, u jistgħu wkoll jinnegozjaw ftehimiet ta' qafas dwar kwistjonijiet speċifiċi.
L-UE trid ukoll li l-ħaddiema jkunu involuti fit-teħid tad-deċiżjonijiet tal-kumpanija tagħhom u stabbiliet qafas ġenerali għad- drittijiet tal-ħaddiema li jkunu infurmati u kkonsultati .
Ir-regoli tal-UE jeħtieġu li f'każ ta' sensji tal-massa l-imgħallem għandu jinnegozja mar-rappreżentanti tal-ħaddiema.
Fil-livell transnazzjonali, l-impjegati huma rappreżentati minn Kunsill Ewropew tax-Xogħlijiet.
Permezz ta' dawn il-korpi, il-ħaddiema jiġu infurmati u kkonsultati mill-maniġment dwar kwalunkwe deċiżjoni sinifikanti fil-livell tal-UE li tista' taffettwa l-impjiegi jew il-kundizzjonijiet tax-xogħol tagħhom.
Il-Membri tal-PE iridu aġġornament tar-regoli biex jissaħħaħ ir-rwol tal-Kunsill Ewropew tax-Xogħlijiet .
Aktar dwar il-politiki soċjali tal-UE
It-tnaqqis tal-qgħad: X'inhi l-funzjoni tal-UE?
L-impjieg taż-żgħażagħ: il-miżuri tal-UE biex jiffunzjona
Intejbu s-saħħa pubblika: spjegazzjoni tal-miżuri tal-UE
Saħħa u sigurtà soċjali
Numru tat-telefown: (+32) 2 28 40172 (BXL)
Numru tal-mobile: (+32) 477 99 11 57
Numru tat-telefown: (+33) 3 881 74 005 (STR)
Infografika - Faċilità Ewropea għall-Paċi Ara l-infografika sħiħa Il-Kunsill illum adotta miżura ta' assistenza taħt il-Faċilità Ewropea għall-Paċi b'valur ta' €40 miljun għall-benefiċċju tal- Forzi Armati tar-Repubblika tal-Moldova .
Il-miżura ta' assistenza ser issaħħaħ il-kapaċitajiet tal-loġistika, il-mobbiltà, il-kmand u l-kontroll, id-difiża ċibernetika, ir-rikonjizzjoni mill-ajru mingħajr ekwipaġġ u l-unitajiet ta' komunikazzjoni tattika tal-Forzi Armati tal-Moldova billi tipprovdi tagħmir, provvisti u servizzi mhux letali rilevanti, inkluż taħriġ relatat mat-tagħmir.
Din il-miżura ta' assistenza ser tikkumplementa l-miżura ta' assistenza ta' €7 miljun adottata f'Diċembru 2021 li ssaħħaħ il-kapaċitajiet tas-Servizz Mediku Militari u l-Battaljun tal-Inġinerija tal-Forzi Armati.
L-aħħar miżura ta' assistenza hija l-prova tal-impenn tal-UE li ssaħħaħ il-kapaċitajiet tar-Repubblika tal-Moldova bil-għan li ttejjeb is-sigurtà, l-istabbiltà u r-reżiljenza nazzjonali tagħha.
Sfond Il-Faċilità Ewropea għall-Paċi ġiet stabbilita f'Marzu 2021 biex tiffinanzja l-azzjonijiet kollha tal-Politika Estera u ta' Sigurtà Komuni (PESK) fl-oqsma militari u tad-difiża, bil-għan li jiġu evitati l-konflitti, tinżamm il-paċi u jissaħħu s-sigurtà u l-istabbiltà internazzjonali.
B'mod partikolari, il-Faċilità Ewropea għall-Paċi tippermetti lill-UE tiffinanzja azzjonijiet imfassla biex isaħħu l-kapaċitajiet ta' pajjiżi mhux tal-UE u organizzazzjonijiet reġjonali u internazzjonali fir-rigward ta' kwistjonijiet militari u ta' difiża.
Faċilità Ewropea għall-Paċi: Il-Kunsill jadotta miżuri ta' assistenza għall-Georgia, ir-Repubblika tal-Moldova, l-Ukrajna u r-Repubblika tal-Mali, stqarrija għall-istampa, 2 ta' Diċembru 2021
Il-Faċilità Ewropea għall-Paċi, skeda informattiva tas-sit web tas-SEAE
Faċilità Ewropea għall-Paċi (informazzjoni ġenerali)
20 sena ilu, daħal fis-seħħ l-Istatut ta' Ruma tal-Qorti Kriminali Internazzjonali (QKI).
L-adozzjoni tal-Istatut ta' Ruma kienet pass kbir 'il quddiem fl-evoluzzjoni tal-ordni legali internazzjonali u rivoluzzjonarja fil-ġlieda dinjija kontra l-impunità.
Il-QKI hija l-ewwel istituzzjoni ġudizzjarja kriminali permanenti ta' natura universali stabbilita għall-prosekuzzjoni tal-awturi tal-aktar reati serji ta' tħassib għall-komunità internazzjonali kollha, kif previst fl-Artikolu 5 tal-Istatut ta' Ruma.
Nappellaw lill-istati kollha li għadhom ma għamlux dan biex jirratifikaw jew jaderixxu mal-Istatut ta' Ruma sabiex tintemm l-impunità għall-awturi tar-reati internazzjonali l-aktar serji.
L-UE u l-istati membri tagħha ser ikomplu jippromwovu r-ratifika universali tal-Istatut ta' Ruma u l-implimentazzjoni domestika effettiva tiegħu.
Ser inkomplu nipprovdu appoġġ politiku u finanzjarju lill-Qorti, biex din tkun tista' twettaq il-mandat tagħha b'mod effettiv f'isem il-vittmi.
Sa mill-ħolqien tagħha, il-Qorti Kriminali Internazzjonali għamlet progress kbir: mill-ewwel riferimenti mill-istati partijiet fl-2004 għall-ewwel sentenza tal-QKI fl-2009 u l-ewwel deċiżjoni dwar il-kumpens lill-vittmi fl-2012.
Id-deċiżjonijiet importanti tagħha kkontribwew għall-ġlieda kontra l-impunità u l-iżvilupp ta' ġurisprudenza kriminali internazzjonali, pereżempju dwar reati sesswali u dawk ibbażati fuq il-ġeneru, ir-reklutaġġ u l-użu tat-tfal f'kunflitti armati u l-qerda ta' proprjetà kulturali.
Nenfasizzaw ir-rwol importanti tal-Qorti biex issir ġustizzja għall-vittmi ta' atroċi inkonċepibbli, billi jingħataw leħen biex ikunu jistgħu jipparteċipaw fil-proċedimenti tal-Qorti, u biex jingħataw assistenza u reparazzjonijiet.
Il-QKI kontinwament tistinka biex titjieb u tevolvi.
Il-proċess ta' rieżami li għaddej tal-Qorti Kriminali Internazzjonali u tas-sistema tal-Istatut ta' Ruma huwa opportunità biex il-Qorti ssir aktar effiċjenti u effettiva.
Aħna ser inkomplu nappoġġaw il-kunsiderazzjoni tar-rakkomandazzjonijiet tar-Rieżami Espert Indipendenti, filwaqt li nippreservaw l-integrità tal-Istatut ta' Ruma u nirrispettaw l-indipendenza prosekutorja u ġudizzjarja tal-Qorti.
Infakkru li l-QKI għandha tkun il-qorti tal-aħħar għażla li tikkomplementa l-ġuriżdizzjonijiet nazzjonali.
L-istati għandhom ir-responsabbiltà primarja li jinvestigaw, jipprosegwixxu u jressqu quddiem il-ġustizzja l-awturi tar-reati internazzjonali l-aktar serji.
L-istati partijiet għandhom obbligu li jikkooperaw mal-Qorti f'konformità mal-Istatut ta' Ruma.
Biex iżżid l-effiċjenza u l-effettività tagħha, il-QKI tiddependi wkoll fuq il-kooperazzjoni volontarja f'oqsma bħar-rilokazzjoni tax-xhieda, l-infurzar tas-sentenzi, u l-ħelsien interim u finali ta' persuni detenuti.
Aħna impenjati li nsaħħu l-isforzi tagħna dwar il-kooperazzjoni, u li jiskambjaw informazzjoni dwar l-aħjar prattiki nazzjonali.
Il-QKI wettqet ħidma ġudizzjarja sostanzjali u aċċellerat b'mod konsiderevoli l-pass tal-attività tagħha b'diversi investigazzjonijiet li għaddejjin fi kważi r-reġjuni kollha tad-dinja.
L-ammont kbir ta' xogħol tal-Qorti jeħtieġ ukoll aktar riżorsi u riżorsi sostenibbli.
Nappellaw lill-istati partijiet biex iħallsu l-kontribuzzjonijiet finanzjarji tagħhom kollha u fil-ħin.
F'dan l-anniversarju, aħna nikkonfermaw mill-ġdid l-appoġġ sod tagħna għall-Qorti, bħala istituzzjoni ġudizzjarja indipendenti u imparzjali.
Inġeddu l-impenn tagħna għall-obbligi tagħna skont l-Istatut ta' Ruma u ser nirrispettaw, niddefendu u nippromwovu l-prinċipji u l-valuri tiegħu.
Illum il-Kunsill talab l-approvazzjoni tal-Parlament Ewropew dwar deċiżjoni li jiżdied il-ksur ta' miżuri restrittivi mal-lista ta' "reati tal-UE" inkluża fit-Trattat dwar il-Funzjonament tal-UE.
L-UE adottat għadd ta' miżuri restrittivi fil-kuntest tal-gwerra tar-Russja ta' aggressjoni kontra l-Ukrajna u huwa essenzjali li dawn il-miżuri jiġu implimentati bis-sħiħ.
Bħalissa l-istati membri għandhom definizzjonijiet differenti ħafna ta' x'jikkostitwixxi ksur ta' miżuri restrittivi u liema pieni għandhom jiġu applikati f'każ ta' ksur.
Dan jista' jwassal għal gradi differenti ta' infurzar tas-sanzjonijiet u riskju ta' ċirkomvenzjoni ta' dawn il-miżuri, li jistgħu jippermettu lill-persuni sanzjonati jkomplu jaċċessaw l-assi tagħhom u jappoġġaw reġimi fil-mira tal-miżuri tal-UE.
Deċiżjoni unanima li jiżdied il-ksur ta' miżuri restrittivi mal-lista ta' "reati tal-UE" ser tippermetti, bħala t-tieni pass, l-adozzjoni ta' Direttiva li fiha r-regoli minimi dwar id-definizzjoni ta' reati kriminali u pieni għall-ksur ta' miżuri restrittivi tal-UE.
Dan ser jiżgura livell simili ta' infurzar tas-sanzjonijiet madwar l-UE u ser jiskoraġġixxi tentattivi biex jiġu evitati jew miksura l-miżuri tal-UE.
Il‐passi li jmiss L-abbozz ta' test issa ser jintbagħat lill-Parlament Ewropew għall-approvazzjoni tiegħu.
Ladarba l-Parlament ikun ta l-approvazzjoni tiegħu u l-proċeduri nazzjonali interni jkunu ġew iffinalizzati, id-deċiżjoni tista' tiġi adottata formalment mill-Kunsill b'mod unanimu.
Kuntest Skont l-Artikolu 83(1) tat-Trattat dwar il-Funzjonament tal-UE, il-Parlament u l-Kunsill jistgħu jistabbilixxu regoli minimi dwar id-definizzjoni ta' reati kriminali u sanzjonijiet f'oqsma ta' kriminalità partikolarment gravi ta' dimensjoni transkonfinali.
L-oqsma ta' kriminalità li bħalissa huma elenkati f'dan l-artikolu huma t-terroriżmu, it-traffikar tal-bnedmin u l-isfruttament sesswali tan-nisa u t-tfal, it-traffikar illeċitu ta' droga, it-traffiku illeċitu ta' armi, il-ħasil tal-flus, il-korruzzjoni, il-falsifikazzjoni ta' mezzi ta' ħlas, il-kriminalità fl-informatika u l-kriminalità organizzata.
Fil-25 ta' Mejju 2022, il-Kummissjoni Ewropea ppreżentat proposta għal Deċiżjoni dwar l-estensjoni tal-lista ta' reati tal-UE biex tinkludi l-ksur ta' miżuri restrittivi tal-UE.
Il-Kunsill u l-Parlament Ewropew illum laħqu qbil politiku proviżorju rigward ir-regolament dwar is-sussidji barranin li joħolqu distorsjoni fis-suq intern .
Il-Presidenza Franċiża tal-Kunsill tal-Unjoni Ewropea kienet ibbażata fuq il-prinċipju tas-sovranità ekonomika.
Is-sovranità ekonomika tiddependi fuq żewġ prinċipji ewlenin: l-investiment u l-protezzjoni.
Il-qbil milħuq dwar dan l-istrument il-ġdid ser jagħmilha possibbli li tiġi miġġielda l-kompetizzjoni inġusta minn pajjiżi li jagħtu sussidji massivi lill-industrija tagħhom.
Dan huwa pass kbir lejn il-protezzjoni tal-interessi ekonomiċi tagħna.
Bruno Le Maire, Ministru għall-Ekonomija, il-Finanzi u s-Sovranità Industrijali u Diġitali ta' Franza
Dan ir-regolament għandu l-għan li jindirizza d-distorsjonijiet maħluqa mis-sussidji mogħtija minn pajjiżi terzi lil kumpaniji li joperaw fis-suq intern tal-UE.
Huwa jistabbilixxi qafas komprensiv għall-Kummissjoni biex teżamina kwalunkwe attività ekonomika li tibbenefika minn sussidju minn pajjiż terz fis-suq intern.
Permezz ta' dan, ir-regolament għandu l-għan li jirrestawra l-kompetizzjoni ġusta bejn il-kumpaniji kollha – Ewropej u mhux Ewropej – li joperaw fis-suq intern.
Investigazzjoni dwar kontribuzzjonijiet finanzjarji Il-Kummissjoni ser tingħata s-setgħa li tinvestiga l-kontribuzzjonijiet finanzjarji mogħtija mill-awtoritajiet pubbliċi ta' pajjiż mhux tal-UE lil impriżi involuti f'attività ekonomika fl-UE permezz ta' tliet għodod : żewġ għodod ta' awtorizzazzjoni minn qabel — biex jiġu żgurati kondizzjonijiet ekwivalenti ta' kompetizzjoni għall-akbar konċentrazzjonijiet u offerti fl-akkwist pubbliku fuq skala kbira; għodda ġenerali ta' investigazzjoni tas-suq biex jiġu investigati s-sitwazzjonijiet l-oħra kollha tas-suq u konċentrazzjonijiet ta' valur aktar baxx u proċeduri ta' akkwist pubbliku.
Il-koleġiżlaturi ddeċidew li jżommu l- livelli limitu ta' notifika proposti mill-Kummissjoni għal konċentrazzjonijiet u proċeduri ta' akkwist pubbliku: €500 miljun għall-konċentrazzjonijiet; €250 miljun għall-proċeduri ta' akkwist pubbliku.
Il-Kummissjoni ser ikollha s-setgħa tinvestiga s-sussidji mogħtija sa ħames snin qabel id-dħul fis-seħħ tar-regolament u dawk li joħolqu distorsjoni fis-suq intern wara d-dħul fis-seħħ tiegħu.
Governanza Sabiex tiġi żgurata l-applikazzjoni uniformi tar-regolament fl-UE kollha, l-infurzar tar-Regolament ser ikun ir- responsabbiltà unika tal-Kummissjoni.
Din l-implimentazzjoni ċentralizzata tkun akkumpanjata minn informazzjoni regolari lill-istati membri, u l-assoċjazzjoni tagħhom mad-deċiżjonijiet adottati fl-ambitu tar-regolament permezz tal-proċedura konsultattiva.
Jekk impriża tonqos milli tikkonforma mal-obbligu li tinnotifika konċentrazzjoni sussidjata jew kontribuzzjoni finanzjarja fil-kuntest ta' kuntratti ta' akkwist pubbliku li jilħqu l-limiti, il-Kummissjoni tista' timponi multi u teżamina t-tranżazzjoni daqslikieku ġiet innotifikata.
Valutazzjoni tal-effett tas-sussidji barranin Bħal fil-qafas ta' kontroll Ewropew tal-għajnuna mill-Istat, jekk il-Kummissjoni tistabbilixxi l-eżistenza ta' sussidju barrani u distorsjoni tal-kompetizzjoni, hija ser tapplika test tal-bilanċ.
Din hija għodda biex jiġi vvalutat il-bilanċ bejn l-effetti pożittivi u negattivi ta' sussidju barrani.
Meta l-effetti negattivi jegħlbu l-effetti pożittivi, il-Kummissjoni ser ikollha s-setgħa li timponi miżuri ta' rimedju jew taċċetta impenji mill-kumpaniji kkonċernati li jirrimedjaw id-distorsjoni.
Il‐passi li jmiss Il-qbil proviżorju konkluż illum irid jiġi approvat mill-Kunsill u mill-Parlament Ewropew.
Fir-rigward tal-Kunsill, il-qbil politiku proviżorju ser jitressaq għall-approvazzjoni mill-Kumitat tar-Rappreżentanti Permanenti (Coreper), qabel ma jgħaddi mill-passi formali tal-proċedura tal-adozzjoni.
Ir-Regolament ser jidħol fis-seħħ f'għeluq l-għoxrin ġurnata mill-pubblikazzjoni tiegħu f' Il-Ġurnal Uffiċjali tal-Unjoni Ewropea .
Informazzjoni ġenerali Bħalissa, is-sussidji mogħtija mill-istati membri huma soġġetti għal kontrolli fil-qafas tas-sistema tal-għajnuna mill-Istat, iżda ma hemm ebda strument Ewropew li jikkontrolla s-sussidji mogħtija minn pajjiżi terzi.
Dan in-nuqqas idgħajjef l-ugwaljanza tal-kondizzjonijiet tal-kompetizzjoni.
Biex tindirizza dan, fil-5 ta' Mejju 2021 il-Kummissjoni Ewropea ppreżentat il-proposta għal regolament dwar sussidji barranin li joħolqu distorsjoni fis-suq intern.
Ikun iservi bħala għodda biex jiġu żgurati kondizzjonijiet ekwivalenti ta' kompetizzjoni għall-kumpaniji kollha li joperaw fis-suq uniku li jibbenefikaw mill-appoġġ ta' stat membru tal-UE jew ta' pajjiż terz.
Proposta tal-Kummissjoni Ewropea għal regolament dwar sussidji barranin li joħolqu distorsjoni fis-suq intern
L-UE ġġib lill-kriptoassi, lill-emittenti tal-kriptoassi u lill-fornituri ta' servizzi tal-kriptoassi taħt qafas regolatorju għall-ewwel darba.
Il-presidenza tal-Kunsill u l-Parlament Ewropew laħqu ftehim proviżorju dwar il-proposta dwar is- swieq fil-kriptoassi (MiCA) li tkopri l-emittenti ta' kriptoassi mhux garantiti, u l-hekk imsejħa "stablecoins", kif ukoll iċ-ċentri tan-negozjar u l-kartieri fejn jinżammu l-kriptoassi.
Dan il-qafas regolatorju ser jipproteġi lill-investituri u jippreserva l-istabbiltà finanzjarja, filwaqt li jippermetti l-innovazzjoni u jrawwem l-attraenza tas-settur tal-kriptoassi.
Dan ser iġib aktar ċarezza fl-Unjoni Ewropea, peress li xi stati membri diġà għandhom leġiżlazzjoni nazzjonali għall-kriptoassi, iżda s'issa ma kien hemm l-ebda qafas regolatorju speċifiku fil-livell tal-UE.
Żviluppi reċenti dwar dan is-settur li qed jevolvi malajr ikkonfermaw il-ħtieġa urġenti għal regolamentazzjoni fl-UE kollha.
Il-MiCA ser jipproteġu aħjar lill-Ewropej li investew f'dawn l-assi, u jipprevjenu l-użu ħażin tal-kriptoassi, filwaqt li jkunu favur l-innovazzjoni biex tinżamm l-attraenza tal-UE.
Dan ir-regolament storiku ser itemm il-kripto selvaġġ fil-Punent u jikkonferma r-rwol tal-UE bħala entità li tistabbilixxi l-istandards għal suġġetti diġitali.
Bruno Le Maire, Ministru għall-Ekonomija, il-Finanzi u s-Sovranità Industrijali u Diġitali ta' Franza
Ir-regolamentazzjoni tar-riskji relatati mal-kriptoassi Il-MiCA ser jipproteġu lill-konsumaturi kontra riskji marbuta mal-investiment fil-kriptoassi, u jgħinuhom jevitaw skemi frawdolenti.
Bħalissa, il-konsumaturi għandhom drittijiet limitati ħafna għal protezzjoni jew rimedju, speċjalment jekk it-tranżazzjonijiet isiru barra mill-UE.
Bir-regoli l-ġodda, il-fornituri ta' servizzi tal-kriptoassi ser ikollhom jirrispettaw rekwiżiti b'saħħithom biex jipproteġu l-kartieri tal-konsumaturi u jsiru responsabbli f'każ li jitilfu l-kriptoassi tal-investituri.
Il-MiCA ser ikopru wkoll kwalunkwe tip ta' abbuż tas-suq relatat ma' kwalunkwe tip ta' tranżazzjoni jew servizz, b'mod partikolari għall-manipulazzjoni tas-suq u l-abbuż minn informazzjoni privileġġata.
L-atturi fis-suq tal-kriptoassi ser ikunu meħtieġa jiddikjaraw informazzjoni dwar l-impronta ambjentali u klimatika tagħhom .
L-Awtorità Ewropea tat-Titoli u s-Swieq (ESMA) ser tiżviluppa abbozz ta' standards tekniċi regolatorji dwar il-kontenut, il-metodoloġiji u l-preżentazzjoni tal-informazzjoni relatata mal-impatti ambjentali negattivi ewlenin u dawk relatati mal-klima.
Fi żmien sentejn, il-Kummissjoni Ewropea ser ikollha tipprovdi rapport dwar l-impatt ambjentali tal-kriptoassi u l-introduzzjoni ta' standards minimi obbligatorji ta' sostenibbiltà għal mekkaniżmi ta' kunsens, inkluż il-prova tal-ħidma.
Biex tiġi evitata kwalunkwe sovrappożizzjoni ma' leġiżlazzjoni aġġornata dwar il-ġlieda kontra l-ħasil tal-flus (AML) , li issa ser tkopri wkoll il-kriptoassi, il-MiCA ma jiddupplikawx id-dispożizzjonijiet kontra l-ħasil tal-flus kif stabbiliti fir-regoli dwar it-trasferiment ta' fondi li għadhom kif ġew aġġornati u li ġew miftiehma fid-29 ta' Ġunju.
Madankollu, ir-regolament MiCA jeħtieġ li l-Awtorità Bankarja Ewropea (EBA) ser tingħata l-kompitu li żżomm reġistru pubbliku ta' fornituri ta' servizzi tal-kriptoassi mhux konformi .
Il-fornituri ta' servizzi tal-kriptoassi li l-kumpanija omm tagħhom tinsab f'pajjiżi elenkati fil-lista tal-UE ta' pajjiżi terzi meqjusa b'riskju għoli għal attivitajiet kontra l-ħasil tal-flus, kif ukoll fil-lista tal-UE ta' ġuriżdizzjonijiet li ma jikkooperawx għal finijiet ta' taxxa, ser ikunu meħtieġa jimplimentaw kontrolli msaħħa f'konformità mal-qafas AML tal-UE.
Rekwiżiti aktar stretti jistgħu jiġu applikati wkoll għall-azzjonisti u għall-ġestjoni tal-CASPs, b'mod partikolari fir-rigward tal-lokalizzazzjoni tagħhom.
Qafas b'saħħtu applikabbli għall-hekk imsejħa "stablecoins" għall-protezzjoni tal-konsumaturi
L-avvenimenti reċenti fl-hekk imsejħa swieq ta' "stablecoins" urew għal darb'oħra r-riskji mġarrba mid-detenturi fin-nuqqas ta' regolamentazzjoni, kif ukoll l-impatti li għandha fuq kriptoassi oħra.
Fil-fatt, ir-regolament MiCA ser jipproteġi lill-konsumaturi billi jitlob lill-emittenti tal-istablecoins biex jibnu riżerva likwida biżżejjed, bi proporzjon ta' 1/1 u parzjalment fil-forma ta' depożiti.
Kull hekk imsejjaħ detentur ta' "stablecoin" ser jiġi offrut pretensjoni fi kwalunkwe ħin u mingħajr ħlas mill-emittent , u r-regoli li jirregolaw l-operat tar-riżerva ser jipprevedu wkoll likwidità minima adegwata.
Barra minn hekk, l-hekk imsejħa "stablecoins" kollha ser jiġu ssorveljati mill-Awtorità Bankarja Ewropea (EBA), bi preżenza tal-emittent fl-UE bħala prekondizzjoni għal kwalunkwe ħruġ.
L-iżvilupp ta' tokens irreferenzjati ma' assi (ARTs) ibbażati fuq munita mhux Ewropea, bħala mezz ta' pagament użat b'mod wiesa', ser ikun kostrett li jippreserva s-sovranità monetarja tagħna.
L-emittenti tal-ARTs ser ikollhom bżonn uffiċċju rreġistrat fl-UE biex jiżguraw is-superviżjoni u l-monitoraġġ xierqa tal-offerti lill-pubbliku tat-tokens irreferenzjati ma' assi.
Dan il-qafas ser jipprovdi ċ-ċertezza legali mistennija u jippermetti li l-innovazzjoni tiffjorixxi fl-Unjoni Ewropea.
Regoli għall-UE kollha għall-fornituri ta' servizzi tal-kriptoassi u għall-kriptoassi differenti Skont il-ftehim proviżorju li ntlaħaq illum, il- fornituri ta' servizzi tal-kriptoassi (CASPs) ser ikollhom bżonn awtorizzazzjoni sabiex joperaw fl-UE .
L-awtoritajiet nazzjonali ser ikunu mitluba joħorġu l-awtorizzazzjonijiet fi żmien tliet xhur.
Rigward l-akbar CASPs, l-awtoritajiet nazzjonali ser jittrażmettu l-informazzjoni rilevanti regolarment lill-Awtorità Ewropea tat-Titoli u s-Swieq (ESMA).
Tokens mhux funġibbli (NFTs) , jiġifieri assi diġitali li jirrappreżentaw oġġetti reali bħall-arti, il-mużika u l-vidjows, ser jiġu esklużi mill-kamp ta' applikazzjoni ħlief jekk jaqgħu taħt kategoriji ta' kriptoassi eżistenti.
Fi żmien 18-il xahar il-Kummissjoni Ewropea ser tingħata l-kompitu li tħejji valutazzjoni komprensiva u, jekk jitqies meħtieġ, proposta leġiżlattiva speċifika, proporzjonata u orizzontali biex toħloq reġim għall-NFTs u tindirizza r-riskji emerġenti ta' suq ġdid bħal dan.
Il‐passi li jmiss Il-ftehim proviżorju huwa soġġett għall-approvazzjoni mill-Kunsill u l-Parlament Ewropew qabel ma jgħaddi mill-proċedura ta' adozzjoni formali.
Kuntest Il-Kummissjoni Ewropea ressqet il-proposta dwar il-MiCA fl-24 ta' Settembru 2020.
Hija parti mill-pakkett akbar dwar il-finanzi diġitali, li għandu l-għan li jiżviluppa approċċ Ewropew li jrawwem l-iżvilupp teknoloġiku u jiżgura l-istabbiltà finanzjarja u l-protezzjoni tal-konsumatur.
Minbarra l-proposta dwar il-MiCA, il-pakkett fih strateġija għall-finanzi diġitali, Att dwar ir-Reżiljenza Operazzjonali Diġitali għas-Settur Finanzjarju (DORA) - li ser ikopri wkoll il-CASPs - u proposta dwar reġim pilota tat-teknoloġija ta' reġistru distribwit (DLT) għall-użi bl-ingrossa.
Il-Kunsill adotta l-mandat ta' negozjar tiegħu fl-24 ta' Novembru 2021.
It-trilogi bejn il-koleġiżlaturi bdew fil-31 ta' Marzu 2022 u ntemmu bil-ftehim proviżorju li ntlaħaq illum.
Ġlieda kontra l-ħasil tal-flus: Intlaħaq ftehim proviżorju dwar it-trasparenza tat-trasferimenti tal-kriptoassi (stqarrija għall-istampa, 29 ta' Ġunju 2022)
Pakkett dwar il-finanzi diġitali: il-Kunsill jilħaq ftehim dwar il-MiCA u d-DORA (stqarrija għall-istampa, 24 ta' Novembru 2021)
Finanzi diġitali (informazzjoni ġenerali)
It-Tnejn 4 ta' Lulju 2022 9:00 Telefonata mal-President tal-Ażerbajġan Ilham Alijev 10:00 Telefonata mal-President tal-Każakstan Kassym-Jomart Tokayev 11:00 Telefonata mal-President tal-Użbekistan Shavkat Mirziyoyev 14:00 Telefonata mal-Prim Ministru tal-Etjopja Abiy Ahmed It-Tlieta 5 ta' Lulju 2022 Skopje, il-Maċedonja ta' Fuq Laqgħa mal-President tal-Maċedonja ta' Fuq Stevo Pendarovski Laqgħa mal-Prim Ministru tal-Maċedonja ta' Fuq Dimitar Kovacevski Sessjoni tal-Gvern Laqgħa mal-President tal-Parlament u l-koordinaturi tal-Partit
L-Erbgħa 6 ta' Lulju 2022
09:45 Rapport lill-Parlament Ewropew
Il-Ġimgħa 8 ta' Lulju 2022
Messaġġ bil-vidjo lill-Festival Boma tal-Unjoni Afrikana "Rendikont tas-Seklu Afrikan"
Il-Presidenti tal-istituzzjonijiet tal-UE wiegħdu li jaġixxu fuq l-ideat taċ-ċittadini għall-bidla fl-UE wara li rċevew ir-rapport finali tal-Konferenza dwar il-Futur tal-Ewropa.
Id-dokument, inklużi d-49 proposta b'aktar minn 300 miżura adottati mill-plenarja tal-Konferenza fit-30 ta' April, ġie ppreżentat f' avveniment tal-għeluq għall-Konferenza fid-9 ta' Mejju – Jum l-Ewropa – fi Strasburgu.
Tkellmu waqt iċ-ċerimonja, Roberta Metsola, President tal-Parlament Ewropew; Ursula von der Leyen, President tal-Kummissjoni Ewropea u l-President Franċiż Emmanuel Macron, li rrappreżenta lill-Kunsill, irrikonoxxew li xi wħud mill-aktar proposti ambizzjużi jkunu jeħtieġu bidliet fit-trattati tal-UE.
"Għal darb'oħra ninsabu f'mument deċiżiv tal-integrazzjoni Ewropea u l-ebda suġġeriment għal bidla ma għandu jitwarrab.
Ikun xi jkun il-proċess meħtieġ, għandna nħaddnu kwalunkwe proċess meħtieġ biex naslu," qalet Metsola.
Il-MPE diġà talbu l-attivazzjoni tal- proċedura għal bidla fit-trattat f'riżoluzzjoni adottata fl-4 ta' Mejju.
Il-proċess jista' jeħtieġ li tiġi ffurmata konvenzjoni li tlaqqa' flimkien rappreżentanti tal-Parlament Ewropew, tal-Kunsill u tal-Kummissjoni kif ukoll tal-parlamenti nazzjonali biex jipproponu bidla fit-trattat.
"Jeżisti distakk bejn dak li n-nies jistennew u dak li l-Ewropa hija kapaċi twettaq bħalissa.
Din hi r-raġuni għala l-pass li jmiss jeħtieġ li jkun konvenzjoni.
Hemm kwistjonijiet li sempliċiment ma jistgħux jistennew," żiedet Metsola.
Macron, li l-pajjiż tiegħu bħalissa għandu l-presidenza b'rotazzjoni tal-Kunsill, qal li r-riforma tat-trattati tippermetti lill-UE "timxi 'l quddiem lejn aktar sempliċità" u "tipprovdi leġittimità lill-kontroll demokratiku" mniedi mill-Konferenza.
Huwa tkellem favur it-teħid ta' deċiżjonijiet b'maġġoranza kwalifikata aktar milli b'unanimità fil-Kunsill: "Nafu x'irridu nagħmlu biex naslu: biex inkomplu niġġeneralizzaw il-votazzjoni b'maġġoranza kwalifikata fid-deċiżjonijiet tagħna għall-politiki pubbliċi ewlenin tagħna."
Il-President tal-Kummissjoni von der Leyen wiegħdet li taħdem fuq proposti ġodda bbażati fuq ir-rakkomandazzjonijiet taċ-ċittadini u li tippreżentahom f'Settembru, meta tagħti d-diskors annwali tagħha dwar l-Istat tal-Unjoni Ewropea.
"Diġà hemm ħafna x'nistgħu nagħmlu mingħajr dewmien u dan jgħodd ukoll għal dawk ir-rakkomandazzjonijiet, li se jkollhom bżonn nieħdu azzjoni ġdida," qalet, filwaqt li saħqet li ħafna miżuri proposti miċ-ċittadini diġà jistgħu jiġu implimentati fi ħdan it-trattati attwali.
Il-kelliema fl-avveniment appellaw biex jinstabu modi kif iċ-ċittadini jiġu involuti direttament fit-teħid tad-deċiżjonijiet tal-UE b'mod permanenti.
"Huwa t-twemmin sod tiegħi li, lil hinn mill-elezzjonijiet, jeħtieġ li nistituzzjonalizzaw il-parteċipazzjoni diretta taċ-ċittadini bħala antidotu għad-diviżjoni fis-soċjetà," qal il-kopresident tal-Konferenza Guy Verhofstadt.
Konferenza dwar il-Futur tal-Ewropa: avveniment tal-għeluq
L-urġenza għar-riforma tal-UE saret saħansitra aktar evidenti bil-gwerra Russa kontra l-Ukrajna, qalu l-presidenti tal-istituzzjonijiet tal-UE.
Id-dinja issa hija "aktar perikoluża" u "r-rwol tal-Ewropa nbidel", qalet Metsola.
"Il-futur tal-Ewropa huwa marbut mal-futur tal-Ukrajna.
It-theddida li għandna quddiemna hi reali.
U l-prezz li jkollna nħallsu jekk nfallu huwa enormi.
Ir-rakkomandazzjonijiet tal-poplu
Ir-rapport finali tal-Konferenza huwa r-riżultat ta' sena ta' laqgħat u avvenimenti fil-livell lokali madwar l-UE, li fihom ħadu sehem mijiet u eluf ta' nies.
Ir-rapport huwa bbażat fuq ideat ippreżentati fuq is-sit web tal-Konferenza u fuq rakkomandazzjonijiet mill-panels taċ-ċittadini Ewropej u nazzjonali.
Il-proposti jinkludu sejħiet biex il-Parlament Ewropew jingħata dritt ta' inizjattiva leġiżlattiva, titneħħa l-unanimità fil-Kunsill dwar il-politika barranija, jiġi stabbilit dritt għall-kura tas-saħħa għaċ-ċittadini kollha tal-UE, issir bidla fil-produzzjoni tal-enerġija diretta lejn sorsi rinnovabbli, u tittejjeb l-edukazzjoni dwar kwistjonijiet ambjentali, it-teknoloġiji diġitali, il-ħiliet personali u l-valuri tal-UE.
"Meta nagħlaq 65 sena, fl-2070, nixtieq ngħid lin-neputijiet tiegħi li ħafna mill-bidliet pożittivi fl-Ewropa rriżultaw minn dan l-eżerċizzju uniku," qal Camille Girard ta' 16-il sena, minn Franza, wieħed mill-iżgħar parteċipanti fil-Konferenza.
Is-sit web tal-Konferenza rreġistra aktar minn 43,000 kontribuzzjoni.
Iċċekkja r-rapport finali tal-Konferenza
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Ma nkisbitx il-maġġoranza assoluta tal-MPE meħtieġa biex tiġi rifjutata l-proposta tal-Kummissjoni Jekk il-Kunsill lanqas ma joġġezzjona, l-Att Delegat dwar it-Tassonomija jidħol fis-seħħ fl-1 ta' Jannar 2023 Il-Parlament irrifjuta mozzjoni kontra l-inklużjoni tal-enerġija nukleari u l-gass bħala attivitajiet ekonomiċi ambjentalment sostenibbli.
Il-Parlament Ewropew ma oġġezzjonax għall- Att Delegat dwar it-Tassonomija tal-Kummissjoni biex tinkludi attivitajiet tal-enerġija nukleari u tal-gass speċifiċi, b'ċerti kundizzjonijiet, fil-lista ta' attivitajiet ekonomiċi ambjentalment sostenibbli koperti mill-hekk imsejħa Tassonomija tal-UE .
Billi l-Kummissjoni temmen li hemm rwol għall-investiment privat fl-attivitajiet nukleari u tal-gass fit-tranżizzjoni ekoloġika, hija pproponiet il-klassifikazzjoni ta' ċerti attivitajiet tal-gassijiet fossili u tal-enerġija nukleari bħala attivitajiet tranżizzjonali li jikkontribwixxu għall-mitigazzjoni tat-tibdil fil-klima.
L-inklużjoni ta' ċerti attivitajiet nukleari u tal-gass hija limitata biż-żmien u dipendenti fuq kundizzjonijiet speċifiċi u rekwiżiti ta' trasparenza.
278 MPE vvutaw favur ir-riżoluzzjoni, 328 kontra u 33 astjenew.
Maġġoranza assoluta ta' 353 MPE kienet meħtieġa biex il-Parlament jimponi veto fuq il-proposta tal-Kummissjoni.
Jekk la l-Parlament u lanqas il-Kunsill ma joġġezzjonaw għall-proposta sal-11 ta' Lulju 2022, l-Att Delegat dwar it-Tassonomija jidħol fis-seħħ u jibda japplika mill-1 ta' Jannar 2023.
Ir-regolament dwar it-Tassonomija huwa parti mill- pjan ta' azzjoni tal-Kummissjoni dwar il-finanzjament ta' tkabbir sostenibbli u għandu l-għan li jagħti spinta lill-investimenti ekoloġiċi u jipprevjeni l-"greenwashing".
Votazzjoni nominattiva (kif ivvota kull MPE)
It-test adottat se jkun disponibbli hawn (06.07.2022)
It-tassonomija tal-UE: Att Delegat Komplementari dwar il-Klima biex tiġi aċċellerata d-dekarbonizzazzjoni (02.02.2022)
Komunikazzjoni tal-Kummissjoni fuq il-Pakkett dwar il-Finanzi Sostenibbli (21.04.2021)
Iċ-Ċentru Konġunt tar-Riċerka: Dedicated Assessment of Nuclear Energy (Valutazzjoni Dedikata tal-Enerġija Nukleari)
Platform on Sustainable Finance (Pjattaforma dwar il-Finanzi Sostenibbli)
Numru tat-telefown: (+32) 2 28 40172 (BXL)
Numru tal-mobile: (+32) 477 99 11 57
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Numru tal-mobile: +32 470 88 07 39
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Ixxerja din il-paġna:
Numru tat-telefown: (+32) 2 28 33126 (BXL)
Numru tal-mobile: (+32) 477 99 19 34
Iż-żona Schengen, jiġifieri dik fejn tista' tivvjaġġa bla passaport, tħaddan 29 pajjiż.
Skopri liema huma l-pajjiżi membri u liema aktarx jidħlu fil-futur.
Mappa taż-żona Schengen, Il- moviment liberu , jiġifieri li tgħix, tistudja, taħdem jew tirtira fejn trid fl-UE, huwa waħda mill-kisbiet konkreti tal-integrazzjoni Ewropea.
Bit- twaqqif taż-żona Schengen fl-1995 , il-pajjiżi membri tagħha abolew il-kontrolli fil-fruntieri interni tal-UE.
Illum, iż-żona Schengen tinkludi l-biċċa l-kbira tal-istati tal-UE, ħlief għall-Irlanda, li għażlet li ma tipparteċipax u topera ż-żona tal-ivvjaġġar komuni tagħha stess mar-Renju Unit, kif ukoll Ċipru, li bħalissa għaddej mill-proċess ta' evalwazzjoni biex jiġi deċiż laħaqx il-kundizzjonijiet meħtieġa sabiex jingħaqad maż-żona.
Iż-żona Schengen tinkludi wkoll erba' pajjiżi mhux membri tal-UE: l-Iżlanda, in-Norveġja, l-Iżvizzera u l-Liechtenstein.
It-tkabbir taż-żona Schengen
Fl-10 ta' Novembru 2022, il-Parlament appoġġa l-adeżjoni tal-Kroazja fiż-żona ta' moviment liberu sa tmiem l-2022.
Fl-1 ta' Jannar 2023, il-Kroazja daħlet fiż-żona Schengen.
F'Lulju 2023, il-Parlament ħeġġeġ lill-Kunsill biex japprova l-adeżjoni tar-Rumanija u tal-Bulgarija maż-żona Schengen sa tmiem l-2023 .
Ir-riżoluzzjoni enfasizzat li ż-żewġ pajjiżi diġà ssodisfaw ir-rekwiżiti meħtieġa biex jiġu permessi jissieħbu.
Fit-30 ta' Diċembru 2023, il-pajjiżi tal-UE ddeċidew b'mod unanimu li jagħtu l-approvazzjoni tagħhom għat- tneħħija tal-kontrolli fil-fruntieri mal-Bulgarija u mar-Rumanija fil-fruntieri interni tal-ajru u marittimi tal-UE mill-31 ta' Marzu 2024.
It-taħditiet dwar it-tneħħija tal-kontrolli fil-fruntieri tal-art huma mistennija li jkomplu fl-2024.
X'inhuma l-kundizzjonijiet biex pajjiż isir membru taż-żona Schengen?
Il-pajjiżi jeħtiġilhom jieħdu r-responsabbiltà li jikkontrollaw il-fruntieri esterni tal-UE.
Jeħtiġilhom japplikaw ir-regoli komuni ta' Schengen, bħall-kontroll tal-ispazju tal-ajru, tal-baħar u tal-art, u joħorġu viżi skont sistema uniformi.
Biex jiġi żgurat livell għoli ta' sigurtà fi ħdan iż-żona Schengen, il-korpi tal-pulizija u tal-fruntieri tal-Istati Membri li jagħmlu parti miż-żona Schengen jeħtiġilhom jikkooperaw ma' xulxin.
Jeħtiġilhom jikkonnettjaw mas-Sistema ta' Informazzjoni ta' Schengen (SIS) u jużawha.
Kull sena fiż-żona Schengen isiru aktar minn 1.25 biljun vjaġġ
Il-kontrolli temporanji fil-fruntieri
Kull sena fiż-żona Schengen isiru aktar minn 1.25 biljun vjaġġ.
Fi ħdan iż-żona Schengen il-kontrolli fil-fruntieri interni ġew aboliti, iżda l-Istati żammew id-dritt li jerġgħu jdaħħluhom temporanjament f'każ ta' theddid gravi għall-ordni pubbliku jew għas-sigurtà interna.
Mill-2015, minħabba l- kriżi migratorja u ż-żieda fit- theddid terroristiku transfruntier, xi Stati taż-żona Schengen reġgħu daħħlu dawn il-kontrolli u f'ċerti każijiet estenduhom.
Il-pandemija tal-COVID-19 ġiegħlet lil bosta pajjiżi tal-UE jerġgħu jdaħħlu l-kontrolli fil-fruntieri biex jippruvaw irażżnu t-tifrix tal-virus.
F'Diċembru 2021, il-Kummissjoni Ewropea pproponiet aġġornament tar-regoli li jirregolaw iż-żona Schengen, bil-għan li jiżguraw li l-introduzzjoni mill-ġdid tal-kontrolli fil-fruntieri interni tibqa' miżura tal-aħħar riżorsa u jippromwovu minflok l-użu ta' miżuri alternattivi bħal kontrolli mmirati tal-pulizija u kooperazzjoni msaħħa tal-pulizija.
Wara li ħadem fuq il-proposta , il-Parlament Ewropew adotta l-pożizzjoni tiegħu fl-20 ta' Settembru 2023, u ddeċieda li jiftaħ negozjati mal-Kunsill.
F'diversi okkażjonijiet il-Membri tal-PE tkellmu kontra l-introduzzjoni mill-ġdid frekwenti tal-kontrolli, li tostakola l-moviment liberu tal-persuni fl-UE kollha .
Tgħallem aktar dwar il-kwistjonijiet relatati maż-żona Schengen u l-miżuri li ttieħdu biex tissaħħaħ
Vjaġġaturi fi stazzjon tal-ferrovija: isiru 1.25 biljun vjaġġ fiż-żona Schengen kull sena © José Martín Ramírez C fuq Unsplash
Il-paġna tal-Kumitat għal-Libertajiet Ċivili, il-Ġustizzja u l-Intern
Briefing: Ir-reviżjoni tal-Kodiċi tal-Fruntieri ta' Schengen [EN]
Dan l-artiklu ġie inizjalment ippubblikat fi Frar 2018 u aġġornat diversi drabi minn dak iż-żmien.
L-aktar aġġornament reċenti sar f'Jannar 2024.
Karozzi jistennew li jgħaddu minn kontroll tal-fruntiera Iż-żona tal-UE ta' vjaġġar mingħajr passaport, magħrufa bħala ż-żona Schengen, hija waħda mill-aktar kisbiet konkreti tal-integrazzjoni Ewropea.
Hawn issib dak li għandek tkun taf dwarha.
Dan ifisser li jistgħu jgħixu, jistudjaw, jaħdmu u jirtiraw bil-pensjoni fi kwalunkwe pajjiż tal-UE.
Hemm ukoll vantaġġi speċifiċi li jirriżultaw minn dawn id-drittijiet għat-turisti u għan-negozji.
Il-pajjiżi kollha tal-UE huma parti minn Schengen, minbarra : l-Irlanda, li għażlet li ma tipparteċipax (l-hekk imsejjaħ "opt-out"), u Ċipru, li f'xi punt fil-futur huwa previst li jidħol fiż-żona Schengen.
Il-pajjiżi tal-UE qablu li jneħħu l-kontrolli fil-fruntieri tal-ajru u dawk marittimi għall-persuni li jivvjaġġaw minn u lejn il-Bulgarija u r-Rumanija mill-31 ta' Marzu 2024.
Barra minn hekk, erba' pajjiżi mhux tal-UE huma wkoll parti miż-żona Schengen: l-Iżlanda, in-Norveġja, l-Iżvizzera u l-Liechtenstein.
Skopri aktar dwar it- tkabbir taż-żona Schengen
Kuljum, sa 3.5 miljun persuna jgħaddu minn fruntiera interna tal-UE.
Il-moviment liberu fil-prattika jġib miegħu drittijiet differenti għal kategoriji differenti ta' nies, minn turisti sa familji.
Iċ-ċittadini kollha tal-UE jistgħu joqogħdu sa tliet xhur bħala turisti f'pajjiż ieħor tal-UE b'passaport validu jew b'karta tal-identità valida.
L-imprendituri jibbenefikaw mil-libertà li jagħżlu fejn jistabbilixxu l-impriża tagħhom u l-istudenti għandhom id-dritt li jistudjaw fi kwalunkwe post fl-UE.
L-għeluq tal-fruntieri interni tal-UE jaf iġib miegħu spejjeż enormi u jostakola lill-1.7 miljun ruħ li jaqsmu fruntiera biex imorru għax-xogħol u lura.
Skopri kif il-COVID-19 laqtet il-libertà tal-moviment fl-UE
Mappa dwar iż-żona Schengen
Ir-regoli ta' Schengen jabolixxu l-kontrolli fil-fruntieri interni, filwaqt li jarmonizzaw u jsaħħu l-protezzjoni tal-fruntieri esterni taż-żona.
Ladarba jidħlu fiż-żona Schengen, in-nies jistgħu jivvjaġġaw minn pajjiż għal ieħor mingħajr ma jkunu soġġetti għal kontrolli fil-fruntieri.
Madankollu, l-awtoritajiet nazzjonali jistgħu jagħmlu l-kontrolli fuq in-nies fil-postijiet tal-fruntieri interni jew qrib tagħhom wara riskji speċifiċi li jirrikjedu żieda temporanja fis-sorveljanza.
Iż-żona Schengen tinkludi wkoll politika komuni dwar il-viżi għal żjarat qosra għal ċittadini mhux tal-UE u tgħin lill- korpi tal-pulizija u lill-awtoritajiet ġudizzjarji tal-Istati parteċipanti jikkollaboraw fil-ġlieda kontra l-kriminalità.
Is- Sistema ta' Informazzjoni ta' Schengen issaħħet biex tiżgura aktar sigurtà liċ-ċittadini Ewropej.
Tgħallem dwar it-titjib fl-infografika tagħna.
Tgħallem aktar dwar kif il-mandat tal-Europol ġie estiż biex jiġġieled aħjar il-kriminalità u t-terroriżmu .
Iż- żieda fil-flussi migratorji lejn l-UE tal-2015 u t-tħassib dejjem jikber relatat mas-sigurtà, inklużi attivitajiet terroristiċi u kriminali gravi transfruntiera, ħallew impatt fuq it-tħaddim tas-sistema ta' Schengen, u wasslu għall- introduzzjoni mill-ġdid tal-kontrolli fil-fruntieri min-naħa ta' diversi Stati Membri.
Fl-2020, minħabba l-COVID-19, diversi pajjiżi tal-UE reġgħu daħħlu l-kontrolli fil-fruntieri interni biex jippruvaw irażżnu t-tifrix tal-virus.
Il-Parlament mhux darba jew tnejn ikkritika t- tkomplija tal-kontrolli fil-fruntieri interni fiż-żona Schengen u din il-miżura jqisha biss bħala l-aħħar riżorsa.
Fir- riżoluzzjoni dwar azzjoni koordinata tal-UE biex tikkumbatti l-pandemija adottata fis-17 ta' April 2020, il-Parlament ħeġġeġ lill-Istati Membri jadottaw miżuri neċessarji u proporzjonati biss meta jintroduċu u jtawlu l-kontrolli fil-fruntieri interni, filwaqt li enfasizza l-bżonn li nerġgħu lura għat-tħaddim sħiħ taż-żona Schengen.
F'Diċembru 2021, il-Kummissjoni Ewropea pproponiet aġġornament tar-regoli li jirregolaw iż-żona Schengen, bil-għan li jiżguraw li l-introduzzjoni mill-ġdid tal-kontrolli fil-fruntieri interni tibqa' miżura tal-aħħar riżorsa u jippromwovu minflok l-użu ta' miżuri alternattivi bħal kontrolli mmirati tal-pulizija u kooperazzjoni msaħħa tal-pulizija.
Wara li ħadem fuq il-proposta , il-Parlament Ewropew adotta l-pożizzjoni tiegħu fl-20 ta' Settembru 2023, u ddeċieda li jiftaħ negozjati mal-Kunsill.
F'diversi okkażjonijiet il-Membri tal-PE tkellmu kontra l-introduzzjoni mill-ġdid frekwenti tal-kontrolli, li tostakola l-moviment liberu tal-persuni fl-UE kollha.
Il-ġestjoni tal-migrazzjoni u s-sigurtà tal-fruntieri esterni jirrappreżentaw sfida għall-Ewropa.
Fl-2015 ġew identifikati 1.83 miljun każ ta' qsim illegali tal-fruntieri esterni tal-UE.
Għalkemm din iċ-ċifra naqset għal madwar 355,300 fl-2023 , l-UE qed tipprova ssaħħaħ il-kontrolli fil-fruntieri esterni tagħha u tittratta b'mod aktar effiċjenti l-applikazzjonijiet għall-ażil.
Dawn l-isfidi qanqlu żviluppi konsiderevoli fil- politika tal-ġestjoni tal-fruntieri .
Inħolqu, pereżempju, strumenti u aġenziji bħas-Sistema ta' Informazzjoni ta' Schengen, is-Sistema ta' Informazzjoni dwar il-Viża, l-Aġenzija Ewropea għall-Gwardja tal-Fruntiera u tal-Kosta (Frontex), jew sistema ta' reġistrazzjoni tad-dħul u l-ħruġ mal-fruntieri esterni taż-żona Schengen.
F'riżoluzzjoni adottata f'Lulju 2021, il-Parlament approva l-baġit imġedded tal-Fond għall-Ażil, il-Migrazzjoni u l-Integrazzjoni (AMIF) għall-2021-2027, li żdied għal €9.88 biljun.
Dan il- fond jikkontribwixxi biex isaħħaħ il-politika komuni dwar l-ażil, jiżviluppa l-migrazzjoni legali skont il-bżonnijiet tal-Istati Membri, isostni l-integrazzjoni taċ-ċittadini tal-pajjiżi terzi u jiġġieled kontra l-migrazzjoni irregolari.
Iservi wkoll biex iġiegħel lill-Istati Membri jaqsmu r-responsabbiltà li jilqgħu fi ħdanhom ir-rifuġjati u l-applikanti għall-ażil b'mod aktar ġust.
Il-fond jaħdem f'kuntatt mill-qrib mal- Fond għas-Sigurtà Interna (ISF) il-ġdid, billi jikkonċentra fuq il-ġlieda kontra t-theddid transfruntier, bħat-terroriżmu, il-kriminalità organizzata u ċ-ċiberkriminalità.
L-ISF ġie approvat ukoll mill-Parlament f'Lulju 2021 b'baġit ta' €1.9 biljun.
Il-vjaġġaturi li ma għandhomx bżonn viża se jiġu kkontrollati qabel ma jaslu fl-UE bl-użu tas- Sistema Ewropea ta' Informazzjoni u ta' Awtorizzazzjoni għall-Ivvjaġġar (ETIAS) biex jinqabdu l-kriminali, it- terroristi jew kull min jirrappreżenta riskju qabel ma dawn jidħlu fl-UE.
L-ETIAS hija mistennija li tkun operattiva minn nofs l-2025 .
Barra minn hekk, il-Membri tal-PE approvaw pjanijiet biex, sal-2027, l- Aġenzija Ewropea għall-Gwardja tal-Fruntiera u tal-Kosta tkun ingħatat korp permanenti ta' 10 000 gwardja tal-fruntiera bil-għan li tissaħħaħ is-sigurtà tal-Ewropa.
Dan l-artiklu ġie inizjalment ippubblikat f'Ġunju 2019 u aġġornat l-aħħar f'Jannar 2024.
Illum il-Kummissjoni ppubblikat ir-raba' Rapport annwali tagħha dwar l-Istat tad-Dritt, filwaqt li qieset is-sitwazzjoni tal-istat tad-dritt f'kull Stat Membru.
Filwaqt li għad hemm tħassib dwar l-Istat tad-Dritt f'xi Stati Membri tal-UE, ir-rapport sar mutur ewlieni għall-bidla u r-riformi pożittivi.
Fil-fatt, 65 % tar-rakkomandazzjonijiet tas-sena l-oħra ġew indirizzati, kompletament jew parzjalment.
Dan juri li għaddejjin sforzi importanti fl-Istati Membri biex isegwu r-rakkomandazzjonijiet tas-sena ta' qabel.
Peress li r-riformi għat-titjib tal-qafas tal-istat tad-dritt jieħdu ż-żmien, dan jirrifletti żvilupp sinifikanti fuq sena waħda biss.
Fl-istess ħin, għad hemm tħassib sistemiku f'xi Stati Membri.
Il-pakkett tal-lum jinkludi Komunikazzjoni li teżamina s-sitwazzjoni fl-UE kollha kemm hi u 27 kapitolu tal-pajjiżi li jħarsu lejn l-iżviluppi sinifikanti f'kull Stat Membru minn Lulju 2022.
Ir-rapport jinkludi valutazzjoni tar-rakkomandazzjonijiet tas-sena l-oħra u jerġa' jipprovdi rakkomandazzjonijiet speċifiċi lill-Istati Membri.
Ir-rapport ikopri erba' pilastri: is-sistemi ġudizzjarji nazzjonali, l-oqfsa kontra l-korruzzjoni, il-pluraliżmu tal-media, u kontrolli u bilanċi istituzzjonali oħrajn.
Sejbiet u rakkomandazzjonijiet ewlenin
Ir-riformi tal-ġustizzja baqgħu fuq quddiem fl-aġenda politika matul l-aħħar sena, b'ħafna Stati Membri jsegwu r-rakkomandazzjonijiet tal-2022 u jimplimentaw ir-riformi maqbula fil-kuntest tal-RRF.
Ħafna Stati Membri komplew javvanzaw jew iffinalizzaw riformi importanti biex isaħħu l-indipendenza ġudizzjarja, bħal sforzi leġiżlattivi biex isaħħu l-indipendenza u l-effettività tal-Kunsilli tal-Ġudikatura, itejbu l-proċeduri tal-ħatra ġudizzjarja u l-funzjonament tal-ogħla qrati tagħhom jew qed iħejju passi biex isaħħu l-awtonomija tas-servizzi ta' prosekuzzjoni.
L-Istati Membri introduċew ukoll miżuri mmirati lejn it-titjib tal-effiċjenza u l-kwalità tal-ġustizzja, kif ukoll l-iffaċilitar tal-aċċess għall-ġustizzja.
L-Istati Membri investew aktar fis-sistemi ġudizzjarji tagħhom, għalkemm f'xi Stati Membri, ir-remunerazzjoni tal-imħallfin u l-prosekuturi tippreżenta tħassib u wasslet għal sfidi għar-reklutaġġ ta' persunal ġudizzjarju kwalifikat.
Fl-istess ħin, għad hemm tħassib strutturali fi ftit Stati Membri fir-rigward tal-indipendenza ġudizzjarja.
Rigward ir-rakkomandazzjonijiet għall-2023 dwar il-ġustizzja, dawn jindirizzaw sfidi bħalll-ħtieġa għal salvagwardji fil-proċeduri tal-ħatra ġudizzjarja, il-kompożizzjoni tal-Kunsilli tal-Ġudikatura, l-awtonomija tas-servizz tal-prosekuzzjoni jew il-ħtieġa li jiġu pprovduti riżorsi adegwati għall-ġudikatura, inklużi s-salarji tal-imħallfin u l-prosekuturi.
Il-korruzzjoni għadha ta' tħassib serju kemm għaċ-ċittadini tal-UE kif ukoll għan-negozji.
L-Ewrobarometru Speċjali tal-2023 dwar l-Attitudnijiet taċ-Ċittadini lejn il-korruzzjoni fl-UE juri, pereżempju, li l-maġġoranza dejjem akbar taċ-ċittadini (70 %) u tan-negozji (65 %), skont l-Ewrobarometru Flash dwar l-Attitudnijiet tan-Negozji lejn il-korruzzjoni fl-UE, jemmnu li l-korruzzjoni hija mifruxa f'pajjiżhom.
L-Ewropej huma dejjem aktar xettiċi dwar l-isforzi nazzjonali biex tiġi indirizzata l-korruzzjoni, b'madwar 67 % jaħsbu li l-każijiet ta' korruzzjoni ta' livell għoli ma jiġux segwiti biżżejjed.
Għadd ta' Stati Membri ħadu miżuri, f'konformità mar-rakkomandazzjonijiet tar-rapport tal-2022 dwar l-Istat tad-Dritt dwar il-ġlieda kontra l-korruzzjonni.
Diversi Stati Membri mexxew 'il quddiem riformi tal-liġi kriminali biex isaħħu l-ġlieda kontra l-korruzzjoni.
Filwaqt li xi Stati Membri komplew jibnu fuq ir-rekord tagħhom tal-investigazzjoni, il-prosekuzzjoni u s-sanzjonar ta' korruzzjoni ta' livell għoli, xi wħud ħadu azzjoni biex isaħħu l-kapaċità tal-awtoritajiet ta' prosekuzzjoni responsabbli għall-ġlieda kontra l-korruzzjoni permezz ta' riżorsi u speċjalizzazzjoni addizzjonali.
Mil-lat preventiv, diversi Stati Membri aġġornaw l-istrateġiji u l-pjanijiet ta' azzjoni eżistenti kontra l-korruzzjoni jew jinsabu fil-proċess li jirreveduhom.
Stati Membri oħra ħadu passi biex isaħħu l-oqfsa ta' integrità, bħal kodiċijiet ta' kondotta jew regoli ta' lobbying.
Ir-rakkomandazzjonijiet maħruġa din is-sena huma relatati mat-tisħiħ ta' oqfsa preventivi, bħal dawk li jirregolaw ir-regoli tal-lobbying u l-kunflitti ta' interess, kif ukoll l-iżgurar tal-investigazzjoni u l-prosekuzzjoni effettivi ta' każijiet ta' korruzzjoni.
L-uffiċjali pubbliċi huma soġġetti għal obbligi ta' żvelar tal-assi u tal-interessi fil-maġġoranza tal-Istati Membri, iżda dawn ivarjaw fl-ambitu, fit-trasparenza u fl-aċċessibbiltà tal-informazzjoni żvelata, kif ukoll fil-livell u fl-effettività tal-verifika u l-infurzar.
F'xi Stati Membri, l-investigazzjonijiet u l-prosekuzzjonijiet f'każijiet ta' korruzzjoni huma twal u rekord sod għadu nieqes, speċjalment f'każijiet ta' livell għoli.
Biex tiżgura rispons aktar koerenti u effettiv għall-korruzzjoni madwar l-Unjoni, il-Kummissjoni pproponiet leġiżlazzjoni ġdida fil-livell tal-UE dwar il-korruzzjoni f'Mejju 2023.
Diversi Stati Membri adottaw, saħħew jew qed jiddiskutu miżuri biex itejbu s-sikurezza u l-kundizzjonijiet tax-xogħol tal-ġurnalisti, filwaqt li jibnu wkoll fuq inizjattivi reċenti tal-Kummissjoni bħar-Rakkomandazzjoni dwar l-iżgurar tal-protezzjoni, is-sikurezza u t-tisħiħ tal-pożizzjoni tal-ġurnalisti u r-Rakkomandazzjoni dwar il-protezzjoni tal-ġurnalisti u tad-difensuri tad-drittijiet tal-bniedem li jinvolvu ruħhom f'parteċipazzjoni pubblika minn proċedimenti tal-qorti manifestament bla bażi jew abbużivi.
Mill-aħħar rapport, ċerti Stati Membri adottaw leġiżlazzjoni li żżid it-trasparenza tas-sjieda tal-media u saħħew id-dispożizzjonijiet biex itejbu l-indipendenza jew jestendu l-mandat tal-awtoritajiet regolatorji tal-media tagħhom.
Jippersisti diversi tħassib fir-rigward tan-nuqqas ta' trasparenza fid-distribuzzjoni tar-reklamar tal-istat, il-kunflitti ta' interessi u l-aċċess għal dokumenti pubbliċi, li huma wħud mill-kwistjonijiet importanti enfasizzati fir-rapport li jeħtieġu attenzjoni akbar.
Filwaqt li xi Stati Membri bdew riformi biex isaħħu l-indipendenza tax-xandara tas-servizz pubbliku tagħhom, f'diversi oħrajn, l-isfidi f'dan ir-rigward għadhom ma ġewx indirizzati.
Is-sejbiet fir-rapport fir-rigward tal-libertà tal-media jibnu fuq diversi sorsi, inkluż l-Osservatorju tal-Pluraliżmu tal-Media (MPM 2023), il-Pjattaforma tal-Kunsill tal-Ewropa għall-Promozzjoni tal-Protezzjoni tal-Ġurnaliżmu u s-Sikurezza tal-Ġurnalisti u l-Pjattaforma tal-Libertà tal-Media.
Il-Kummissjoni għal darb' oħra ħarġet għadd ta' rakkomandazzjonijiet li jkopru, fost l-oħrajn, l-allokazzjoni trasparenti u ġusta tar-reklamar mill-Istat, il-governanza indipendenti tal-media tas-servizz pubbliku u miżuri biex tittejjeb is-sikurezza tal-ġurnalisti kif ukoll id-dritt ta' aċċess għad-dokumenti pubbliċi.
F'Settembru 2022, il-Kummissjoni pproponiet l-Att dwar il-Libertà tal-Media, li issa qed jiġi nnegozjat, biex jiġu stabbiliti salvagwardji fil-livell tal-UE biex jiġu protetti l-pluraliżmu tal-media u l-indipendenza editorjali.
L-Istati Membri komplew itejbu l-kwalità tal-proċessi leġiżlattivi tagħhom u jinvolvu lill-partijiet ikkonċernati f'dawn il-proċessi - xejra osservata fir-Rapporti preċedenti dwar l-Istat tad-Dritt.
Il-Qrati Kostituzzjonali għad għandhom rwol ewlieni fis-sistema ta' kontrolli u bilanċi u ħadu wkoll deċiżjonijiet importanti rigward l-organizzazzjoni tas-sistemi ġudizzjarji nazzjonali.
L-istituzzjonijiet nazzjonali tad-Drittijiet tal-Bniedem, l-ombudspersons u awtoritajiet indipendenti oħra raw l-istatus tagħhom imsaħħaħ aktar f'xi Stati Membri.
Fil-maġġoranza tal-Istati Membri, hemm ambjent abilitanti u ta' appoġġ għas-soċjetà ċivili u xi wħud minnhom qed jieħdu miżuri għal aktar appoġġ.
Madankollu, għad m'hemm l-ebda qafas formali għall-konsultazzjoni mal-partijiet ikkonċernati f'xi Stati Membri, jew ma jiġix segwit fil-prattika biżżejjed, u l-organizzazzjonijiet tas-soċjetà ċivili u d-difensuri tad-drittijiet tal-bniedem għadhom qed jiffaċċjaw sfidi bħal kwistjonijiet ta' finanzjament u restrizzjonijiet fuq l-ispazju operattiv tagħhom.
Tqajjem tħassib f'diversi Stati Membri dwar l-użu kontinwu tas-setgħat ta' emerġenza.
Ir-Rapport jerġa' jinkludi informazzjoni dwar l-implimentazzjoni mill-Istati Membri ta' sentenzi mill-Qorti Ewropea tad-Drittijiet tal-Bniedem.
Isegwi wkoll aktar ir-reazzjonijiet tal-kontrolli u l-bilanċi tal-Istati Membri għall-użu ta' spyware.
Biex tindirizza xi wħud minn dawn l-isfidi, il-Kummissjoni tenniet rakkomandazzjonijiet li jibqgħu parzjalment jew mhux indirizzati, u fejn rilevanti ħarġet oħrajn addizzjonali relatati, pereżempju, mal-involviment effettiv tal-partijiet ikkonċernati fil-proċess leġiżlattiv, l-istabbiliment u l-funzjonament ta' Istituzzjonijiet Nazzjonali akkreditati għad-Drittijiet tal-Bniedem u biex tiżgura qafas operattiv miftuħ għas-soċjetà ċivili.
Il-Kummissjoni issa tistieden lill-Parlament Ewropew u lill-Kunsill biex ikomplu d-dibattiti ġenerali u speċifiċi għall-pajjiż abbażi ta' dan ir-rapport, filwaqt li tuża wkoll ir-rakkomandazzjonijiet biex teżamina aktar l-implimentazzjoni konkreta.
Huwa jappella wkoll lill-Parlamenti nazzjonali, lis-soċjetà ċivili, u lil partijiet ikkonċernati u atturi ewlenin oħra, biex ikomplu d-djalogu nazzjonali dwar l-istat tad-dritt, kif ukoll fil-livell Ewropew, b'involviment akbar taċ-ċittadini.
Fl-aħħar nett, il-Kummissjoni tistieden lill-Istati Membri biex jaċċettaw b'mod effettiv l-isfidi identifikati fir-Rapport, peress li tinsab lesta li tassistihom fl-isforzi tagħhom biex ikomplu l-implimentazzjoni tar-rakkomandazzjonijiet.
L-istat tad-dritt huwa kruċjali għal kull ċittadin u negozju fl-UE peress li huwa prekundizzjoni għar-rispett ta' valuri oħra, jiggarantixxi li d-drittijiet fundamentali jiġu rrispettati f'konformità ma' sett ta' valuri demokratiċi ewlenin, jiżgura l-applikazzjoni tal-liġi tal-UE, u jappoġġa ambjent kummerċjali li jiffavorixxi l-investiment.
Huwa parti integrali mill-identità nnifisha tal-Unjoni Ewropea.
Ir-Rapport annwali dwar l-Istat tad-Dritt huwa r-riżultat ta' djalogu mill-qrib mal-awtoritajiet nazzjonali u l-partijiet ikkonċernati, u jkopri l-Istati Membri kollha fuq il-bażi tal-istess metodoloġija oġġettiva u trasparenti, filwaqt li jeżamina l-istess sett ta' kwistjonijiet f'kull pajjiż Il-valutazzjoni kwalitattiva mwettqa mill-Kummissjoni tiffoka fuq żviluppi sinifikanti mill-adozzjoni tat-tielet Rapport annwali dwar l-Istat tad-Dritt f'Lulju 2022, filwaqt li tibqa' proporzjonata għall-iżviluppi.
Ir-rapport jinsab fiċ-ċentru taċ-Ċiklu annwali tal-Istat tad-Dritt.
Dan iċ-ċiklu annwali huwa preventiv - iservi biex jippromwovi l-istat tad-dritt u għandu l-għan li jżomm il-problemi milli jfeġġu jew japprofondixxu.
Huwa separat mill-elementi l-oħra fis-Sett ta' Għodod tal-UE dwar l-Istat tad-Dritt u jikkomplementa, iżda ma jissostitwix, il-mekkaniżmi bbażati fit-Trattati li jippermettu lill-UE tirrispondi għal kwistjonijiet aktar serji li jolqtu l-istat tad-dritt fl-Istati Membri.
Ir-raba' edizzjoni tar-rapport tibni fuq il-pass importanti li ttieħed fir-rapport tas-sena l-oħra fejn għall-ewwel darba kienu ġew inklużi rakkomandazzjonijiet speċifiċi għall-Istati Membri kollha.
L-analiżi fiha wkoll valutazzjoni kwalitattiva tal-progress li sar mill-Istati Membri lejn l-implimentazzjoni tar-rakkomandazzjonijiet tal-2022, filwaqt li jitqies il-kuntest ġenerali fl-Istati Membri.
Skont il-progress li jkun sar fid-diversi subpartijiet ta' kull rakkomandazzjoni, il-Kummissjoni kkonkludiet il-valutazzjoni tagħha f'kull każ billi użat il-kategoriji li ġejjin biex issegwi l-iżviluppi: l-ebda progress, xi progress, progress sinifikanti u implimentazzjoni sħiħa.
Ir-rakkomandazzjonijiet tal-2023 jew jibnu fuq ir-rakkomandazzjonijiet tas-sena l-oħra, fejn ma kien hemm l-ebda implimentazzjoni jew implimentazzjoni parzjali, jew jindirizzaw sfidi ġodda.
Dawn tħejjew abbażi tal-valutazzjoni fil-kapitoli tal-pajjiżi u d-djalogu mal-Istati Membri kif ukoll b'rispett sħiħ tal-prinċipju ta' trattament ugwali.
Meta ħarġet ir-rakkomandazzjonijiet, il-Kummissjoni tat attenzjoni mill-qrib biex iżżommhom iffukati u ankrati fl-istandards Ewropej, u qieset is-sistemi legali nazzjonali.
Barra minn hekk, il-konsistenza u s-sinerġiji ma' proċessi oħra, bħas-Semestru Ewropew, il-mekkaniżmu ta' kondizzjonalità baġitarja u l-Faċilità għall-Irkupru u r-Reżiljenza huma żgurati.
Edizzjonijiet futuri tar-Rapport dwar l-Istat tad-Dritt se jkomplu jħarsu lejn is-segwitu mogħti għar-rakkomandazzjonijiet.
Ir-rakkomandazzjonijiet għandhom jinqraw flimkien mal-valutazzjonijiet fil-kapitoli tal-pajjiżi li jeżaminaw tħassib partikolari u huma maħsuba biex jiggwidaw lill-Istati Membri biex jieħdu miżuri biex jindirizzawhom.
L-isfidi identifikati mir-Rapporti preċedenti dwar l-Istat tad-Dritt ipprovdew ispirazzjoni għal diversi inizjattivi reċenti tal-UE matul is-sena li għaddiet, inkluża l-proposta għal Att Ewropew dwar il-Libertà tal-Media u l-Pakkett Kontra l-Korruzzjoni.
Ir-Rapport dwar l-Istat tad-Dritt tal-2023
Rapport tal-2023 dwar l-Istat tad-Dritt – Mistoqsijiet u Tweġibiet
Ir-Rapport tal-2023 dwar l-Istat tad-Dritt — Is-sitwazzjoni tal-istat tad-dritt fl-Unjoni Ewropea;
Ir-Rapport tal-2023 dwar l-Istat tad-Dritt – Rakkomandazzjonijiet
Rapport tal-2023 dwar l-Istat tad-Dritt – Kapitoli tal-Pajjiż
Rapport tal-2023 dwar l-Istat tad-Dritt — Astratti u Rakkomandazzjonijiet tal-Kapitolu tal-Pajjiż
Ir-Rapport tal-2023 dwar l-Istat tad-Dritt – Metodoloġija
Iċ-Ċiklu Annwali tal-Istat tad-Dritt — Skeda informattiva
Is-Sett ta' għodod tal-UE dwar l-Istat tad-Dritt — Skeda informattiva
Ewrobarometru dwar il-korruzzjoni li jiġbor il-perċezzjonijiet u l-esperjenzi taċ-ċittadini
Ewrobarometru dwar l-attitudnijiet tan-negozji lejn il-korruzzjoni fl-UE
L-Istat tad-dritt huwa komponent ewlieni tas-soċjetà ġusta, l-istabbiltà politika u t-tkabbir ekonomiku tal-Ewropa.
Il-gwerra ta’ aggressjoni Russa kontra l-Ukrajna sservi bħala twissija iebsa li dawn il-valuri qatt ma għandhom jittieħdu bħala fatt. Ir-rapport ta’ din is-sena juri li l-Istati Membri tejbu u saħħew l-istat tad-dritt filwaqt li implimentaw ukoll ir-rakkomandazzjonijiet tal-Kummissjoni.
Sfortunatament, għad hemm tħassib f’diversi Stati Membri.
Jeħtieġ li jsir aktar xogħol biex tittejjeb l-indipendenza tal-ġudikatura, l-imparzjalità tal-media tas-servizz pubbliku u s-sikurezza tal-ġurnalisti.
Sena wara sena, dan ir-rapport b’mod konsistenti jagħti kontribut sinifikanti għall-avvanz u d-difiża tal-istat tad-dritt fl-UE, f’kull Stat Membru u fl-Unjoni kollha.
L-isforzi li saru mill-Istati Membri biex iqiegħdu fil-prattika r-rakkomandazzjonijiet tas-sena l-oħra jservu bħala evidenza ulterjuri ta’ dan.
Nafu li r-rapport iservi bħala referenza biex jinbdew dibattiti fil-livell nazzjonali u jgħin biex jixpruna l-aġendi nazzjonali ta’ riforma.
Madankollu, aħna sibna wkoll li għad fadal sfidi, bħal fir-rigward tal-indipendenza ġudizzjarja.
Fl-oqsma tal-ħatriet ġudizzjarji u tal-Kunsilli tal-Ġudikatura, kif ukoll ir-riżorsi u r-remunerazzjoni, hija meħtieġa azzjoni ulterjuri mill-Istati Membri.
Ninkoraġġixxi lill-Istati Membri kollha biex ikomplu jaħdmu fuq l-implimentazzjoni tar-rakkomandazzjonijiet.
X'inhi t-tneħħija tal-pinen tal-kelb il-baħar u għaliex issir?
“It-tneħħija tal-pinen tal-kelb il-baħar” tfisser li l-pinen tal-kelb il-baħar jinqatgħu barra abbord il-bastimenti tas-sajd u l-annimal jintefa' lura fil-baħar waqt li jista' jkun għadu ħaj.
Is-sajd għall-klieb il-baħar isir madwar id-dinja kollha, l-aktar għall-pinen tagħhom, li huma meqjusa bħala delikatezza f'ċerti nħawi tad-dinja.
Ħafna mill-popolazzjonijiet ta' klieb il-baħar jinsabu f'sitwazzjoni kritika.
Hemm ħtieġa urġenti li tiġi indirizzata s-sitwazzjoni inkwetanti tal-klieb il-baħar fuq livell dinji u li jitqies ir-rwol li d-domanda għall-pinen tal-kelb il-baħar għandha fiż-żieda tal-pressjoni tas-sajd u fuq id-dgħajfien tal-isforzi ta' konservazzjoni ta' dawn l-ispeċijiet.
It-tneħħija tal-pinen tal-kelb il-baħar hija legali fl-UE?
L-UE kienet l-ewwel biex tqis it-tneħħija tal-pinen tal-kelb il-baħar bħala prattika inaċċettabbli, fl-2003.
Ir-“Regolament dwar it-Tneħħija tal-Pinen tal-Kelb il-Baħar” (ir-Regolament (UE) Nru 605/2013), jipprojbixxi t-tneħħija tal-pinen tal-kelb il-baħar abbord il-bastimenti kollha li jistadu fl-ilmijiet tal-UE, u kullimkien għall-bastimenti li jtajru bandiera ta' Stat Membru tal-UE.
Kemm ġewwa kif ukoll barra mill-UE, il-politika komuni tas-sajd (PKS) tal-UE tiżgura li jitnaqqsu l-impatti tas-sajd fuq l-ispeċijiet tal-baħar sensittivi, inkluż il-klieb il-baħar, billi jittieħdu miżuri bbażati fuq ix-xjenza u l-prinċipju ta' prekawzjoni.
Huwa pprojbit ukoll li l-pinen tal-kelb il-baħar jinżammu abbord, jiġu trażbordati jew jinħattu l-art.
Dan ifisser li l-pinen jistgħu jitneħħew biss mal-ħatt l-art, meta l-bastimenti jġibu l-qabdiet tagħhom fil-port.
X'inhu r-rwol tal-UE fis-sajd u l-kummerċ tal-pinen tal-kelb il-baħar?
Fir-rigward tas-sajd tal-UE, bejn l-2019 u l-2021, il-bastimenti tal-UE rrappurtaw total ta' qabdiet li jammonta għal 248,392 tunnellata ta' klieb il-baħar, medja ta' 82,797 tunnellata fis-sena.
L-esportazzjonijiet tal-UE huma sinifikanti għall-pinen tal-kelb il-baħar iffriżati, b'medja ta' madwar 2,300 tunnellata u EUR 170 miljun fis-sena.
Fuq livell dinji, il-kummerċ fil-komoditajiet tal-kelb il-baħar laħaq il-USD 1 biljun fis-sena u madwar 7,100 tunnellata ta' pinen tal-kelb il-baħar fl-2021.
Mill-2019 sal-2021, il-pajjiżi destinatarji ewlenin għall-esportazzjonijiet tal-UE kienu, bħala medja annwali, Singapore (985 tunnellata, EUR 13-il miljun), iċ-Ċina (893 tunnellata, EUR 11-il miljun) u Hong Kong (194 tunnellata, EUR 7 miljun).
Madwar 82 % tal-esportazzjonijiet tal-pinen tal-kelb il-baħar tal-UE jmorru lejn Singapore u ċ-Ċina.
Għaliex jeħtieġ li l-Kummissjoni tivvaluta l-ħtieġa għal miżura leġiżlattiva?
Il-Kummissjoni għandha l-obbligu legali li twieġeb fi żmien 6 xhur wara s-sottomissjoni ta' Inizjattiva taċ-Ċittadini Ewropej.
Dan il-perjodu ta' żmien kien qasir wisq biex tinġabar id-data kollha u biex jitwettqu l-analiżijiet kollha meħtieġa ħalli jiġi vvalutat jekk hux rilevanti li tinbeda miżura bħal dik mitluba mill-organizzaturi.
Barra minn hekk, kwalunkwe proposta leġiżlattiva fil-livell tal-UE għandha tkun ippreċeduta minn valutazzjoni tal-impatt dwar il-konsegwenzi ambjentali, soċjali u ekonomiċi possibbli tagħha.
Din il-valutazzjoni se tippermetti li 'l quddiem tkun tista' tittieħed azzjoni infurmata tajjeb u li tkun ibbażata fuq il-fatti.
Se tinkludi l-analiżi ta':
X'qed tagħmel l-UE fl-organizzazzjonijiet internazzjonali biex tnaqqas il-pressjoni tas-sajd fuq il-klieb il-baħar?
L-UE hija membru ta' 18-il Organizzazzjoni Reġjonali tal-Ġestjoni tas-Sajd (RFMOs).
L-RFMOs jinkludu pajjiżi b'interessi tas-sajd f'żona ġeografika partikolari.
Dawn huma miftuħa kemm għall-pajjiżi fir-reġjun (“stati kostali”) kif ukoll għall-pajjiżi li għandhom interessi f'dak is-sajd (“nazzjonijiet tas-sajd fl-ilmijiet imbiegħda”).
Matul is-snin, l-Organizzazzjonijiet Reġjonali tal-Ġestjoni tas-Sajd (RFMOs) implimentaw miżuri vinkolanti għall-konservazzjoni u l-ġestjoni tal-ispeċijiet tal-klieb il-baħar.
Fl-RFMOs, l-UE tippromwovi b'mod attiv il-konservazzjoni u l-ġestjoni sostenibbli tal-klieb il-baħar u tal-politika “pinen imwaħħla b'mod naturali”, bħala l-uniku mezz effettiv biex tintemm it-tneħħija tal-pinen.
B'hekk, l-UE diġà kkontribwiet biex xi RFMOs jadottaw il-politika “pinen imwaħħla b'mod naturali” bħala l-unika għażla jew bħala waħda mill-għażliet għall-implimentazzjoni tal-projbizzjoni tat-tneħħija tal-pinen.
Biex issaħħaħ il-parir xjentifiku fl-RFMOs, l-UE tappoġġa l-ħidma xjentifika permezz ta' kontribuzzjonijiet finanzjarji volontarji bl-għan li jiġu żviluppati metodoloġiji adegwati biex jiġi vvalutat l-istatus ta' konservazzjoni tal-ispeċijiet ewlenin ta' klieb il-baħar u jittejjeb il-qafas regolatorju dwar il-konservazzjoni tal-klieb il-baħar.
L-UE hija wkoll membru attiv tas-CITES (il-Konvenzjoni dwar il-Kummerċ Internazzjonali fl-Ispeċijiet ta' Fawna u Flora Selvaġġi fil-Periklu) u tippromwovi l-protezzjoni tal-ispeċijiet tal-baħar.
Is-CITES għandha l-għan li tipproteġi l-annimali u l-pjanti selvaġġi mill-isfruttament żejjed permezz tal-kummerċ internazzjonali.
Fl-aħħar Konferenza tal-Partijiet f'Novembru 2022, kważi 100 speċi addizzjonali ta' klieb il-baħar u raj, u tliet speċijiet ta' ħjar tal-baħar, ġew miżjuda mal-appendiċijiet tas-CITES.
L-UE sponsorjat b'mod konġunt il-proposta tal-Panama għall-elenkar tal-familja tal-klieb il-baħar tar-ramel fl-Anness II tas-CITES, inkluż il-ħuta kaħla.
L-elenkar fl-Anness II se jiżgura li l-kummerċ tal-ispeċi jkun ikkontrollat u awtorizzat, abbażi ta' valutazzjoni xjentifika tal-popolazzjoni tal-ispeċi.
L-elenkar se jidħol fis-seħħ fil-25 ta' Novembru 2023.
Il-klieb il-baħar jinqabdu għall-pinen tagħhom, li jitqiesu bħala ikel ta' lussu f'ċerti pajjiżi.
Qabelxejn, l-UE għandha taħdem ma' dawn il-pajjiżi jew le?
Il-qalba tal-problema hija tabilħaqq il-konsum tal-pinen tal-klieb il-baħar f'ċerti pajjiżi, li ħafna drabi jkun marbut mal-kummerċ illegali.
Il-Kummissjoni jidhrilha li t-traffikar ta' organiżmi selvaġġi huwa kwistjoni ewlenija u ppreżentat Pjan ta' Azzjoni ġdid tal-UE kontra t-traffikar ta' organiżmi selvaġġi biex tkompli ssaħħaħ l-azzjoni tal-UE kontra dan il-fenomenu mifrux.
Għaldaqstant, il-Kummissjoni se tinvolvi ruħha ma' pajjiżi mhux tal-UE biex tħeġġeġ it-tnaqqis tad-domanda għall-pinen tal-kelb il-baħar miksuba b'mod illegali, u tappoġġa lill-pajjiżi ewlenin biex jibnu l-kapaċitajiet għall-ġlieda kontra t-traffikar ta' organiżmi selvaġġi.
Pereżempju, il-Kummissjoni qed tħejji proġett dwar it-traffikar ta' organiżmi selvaġġi li għandu jiġi implimentat fl-Asja u fl-Afrika u proġett ieħor dwar it-tnaqqis fid-domanda fiċ-Ċina wara proġett preċedenti li kien ta' suċċess.
X'inhi l-inizjattiva taċ-ċittadini Ewropej?
L-inizjattiva taċ-ċittadini Ewropej (IĊE) tnediet f'April 2012 bħala għodda b'saħħitha li biha ċ-ċittadini jkunu jistgħu jistabbilixxu aġenda.
L-IĊE tagħmilha possibbli biex miljun ċittadin minn tal-inqas seba' Stati Membri tal-UE jistiednu lill-Kummissjoni Ewropea tipproponi azzjoni legali fl-oqsma fejn il-Kummissjoni għandha s-setgħa li tagħmel dan.
Skont ir-Regolament il-ġdid dwar l-IĊE applikabbli mill-1 ta' Jannar 2020, il-Kummissjoni trid tirreaġixxi fi żmien 6 xhur mis-sottomissjoni ta' IĊE ta' suċċess li jkun irnexxielha tiġbor il-miljun dikjarazzjoni ta' appoġġ ivvalidati meħtieġa f'tal-inqas seba' Stati Membri.
Il-Kummissjoni trid tiddeċiedi jekk taġixxix billi tipproponi leġiżlazzjoni, taġixxix b'xi mod ieħor biex tilħaq l-għanijiet tal-IĊE, jew ma taġixxix, u tagħti r-raġunijiet tagħha f'kull każ.
Il-Kummissjoni trid tispjega r-raġunament tagħha f'Komunikazzjoni li tiġi adottata mill-Kulleġġ tal-Kummissarji.
Jekk il-Kummissjoni tkun biħsiebha taġixxi, il-Komunikazzjoni trid tistabbilixxi wkoll l-iskeda ta' żmien indikattiva tal-azzjonijiet tagħha.
Kemm ġew irreġistrati IĊE b'kollox?
X'inhu l-istatus tagħhom?
Mill-2012, il-Kummissjoni rreġistrat 101 inizjattiva taċ-ċittadini Ewropej, u b'hekk tippermettilhom jiġbru l-appoġġ taċ-ċittadini.
Minn dawn il-101:
Kien hemm xi IĊE li wasslet għal proposta leġiżlattiva attwali mill-Kummissjoni?
Minn meta tnediet l-IĊE fl-2012, għaxar inizjattivi ġabru aktar minn miljun firma kull wieħed u l-Kummissjoni wieġbet uffiċjalment għal tmienja minnhom; it-tweġiba għal “Waqqaf it-tneħħija tal-Pinen tal-Klieb il-Baħar — Waqqaf il-Kummerċ” hija t-tmien waħda.
Mill-ewwel sebgħa, il-Kummissjoni impenjat ruħha li tagħmel azzjonijiet ta' segwitu fuq sitta minnhom:
Il-Ftehim modernizzat bejn l-UE u ċ-Ċilì llum ħa pass lejn ir-ratifika, bil-Kummissjoni tibgħat il-Ftehim Qafas Avvanzat (Advanced Framework Agreement, AFA) u l-Ftehim Kummerċjali Interim (Interim Trade Agreement, ITA) lill-Kunsill għall-awtorizzazzjoni tal-iffirmar tagħha.
Ladarba l-Kunsill jagħti l-approvazzjoni tiegħu, l-UE tiffirma l-ftehim maċ-Ċilì.
Kif enfasizzat matul iż-żjara reċenti tal-President von der Leyen fiċ-Ċilì, dan il-ftehim storiku huwa ta' importanza ġeopolitika ewlenija.
Huwa wkoll element kruċjali tat-tisħiħ u t-tiġdid tar-relazzjonijiet bejn l-UE u l-Amerika Latina u l-Karibew, kif rifless fil-Komunikazzjoni Konġunta tal-Kummissjoni u r-Rappreżentant Għoli “Aġenda Ġdida għar-Relazzjonijiet bejn l-UE u l-Amerika Latina u l-Karibew” u s-Summit li jmiss bejn l-UE u l-Komunità ta' Stati tal-Amerika Latina u tal-Karibew (Community of Latin American and Caribbean States, CELAC) li ser ilaqqa' l-mexxejja taż-żewġ reġjuni fis-17 u t-18 ta' Lulju fi Brussell.
Ir-rabtiet ekonomiċi aktar mill-qrib bejn l-UE u ċ-Ċilì jippermettu liż-żewġ partijiet li jiddiversifikaw u jsaħħu s-sigurtà ekonomika tagħhom, filwaqt li jżidu l-opportunitajiet għall-esportazzjonijiet u l-investimenti.
L-aċċess aħjar u l-investiment sostenibbli f'materja prima kritika bħal-litju se jikkontribwixxu għall-avvanz tal-ambizzjoni kondiviża tagħna għal tranżizzjoni ekoloġika.
L-Unjoni Ewropea u ċ-Ċilì qed jieħdu s-sħubija tagħhom għal-livell li jmiss bil-modernizzazzjoni tal-ftehim bejn l-UE u ċ-Ċilì, bl-għan li jissaħħaħ id-djalogu politiku, tiġi approfondita l-kooperazzjoni u jittejbu l-opportunitajiet ta' kummerċ u investiment.
B'mod partikolari, il-ftehim iqiegħed valuri kondiviżi bħad-drittijiet tal-bniedem, il-kummerċ sostenibbli, l-ugwaljanza bejn il-ġeneri u l-ġlieda kontra t-tibdil fil-klima fil-qofol tar-relazzjonijiet bejn l-UE u ċ-Ċilì.
Il-ftehimiet kummerċjali huma parti mill-approċċ ta' “sħubija”, wieħed mit-tliet pilastri tal-Istrateġija Ewropea ta' Sigurtà Ekonomika ppreżentata fl-20 ta' Ġunju 2023.
Ladarba tidħol fis-seħħ, se tgħin biex l-ekonomija tal-UE ssir aktar reżiljenti, aktar ekoloġika, u aktar kompetittiva.
Opportunitajiet ġodda ta' kummerċ u investiment għan-negozji, kbar u żgħar
Il-Ftehim se japprofondixxi r-relazzjonijiet kummerċjali u ta' investiment bejn l-UE u ċ-Ċilì u jipprovdi opportunitajiet ġodda għan-negozji tal-UE fil-ħames l-akbar ekonomija tal-Amerika Latina:
Impenn qawwi favur id-drittijiet tal-bniedem, is-sostenibbiltà u l-innovazzjoni
Il-Ftehim se jikkontribwixxi għall-ambizzjoni kondiviża tal-UE u ċ-Ċilì li jiżviluppaw sħubija produttiva bbażata fuq is-sostenibbiltà u l-valuri kondiviżi, permezz ta':
Aċċess sostenibbli għar-riżorsi minerali u l-enerġija rinnovabbli
Il-Ftehim modernizzat se jipprovdi qafas għall-UE biex taċċessa l-materja prima fiċ-Ċilì b'mod sostenibbli u affidabbli.
Minħabba r-rwol importanti tal-materja prima biex jiġu żgurati t-tranżizzjoni ekoloġika u l-ambizzjonijiet tal-Patt Ekoloġiku, dan huwa kruċjali biex jiġi żgurat l-aċċess mhux diskriminatorju u ambjentalment sostenibbli tal-UE għal dawn ir-riżorsi.
Il-Ftehim jinkludi diversi impenji biex:
Il-Ftehim jipprovdi qafas għall-kummerċ u l-investiment fil-produzzjoni tal-idroġenu u tal-elettriku rinnovabbli, novità oħra ta' dan il-ftehim.
L-UE u ċ-Ċilì kkonkludew Ftehim ta' Assoċjazzjoni fl-2002, li jinkludi ftehim kummerċjali komprensiv li daħal fis-seħħ fi Frar 2003, li jkopri r-relazzjonijiet kummerċjali bejn l-UE u ċ-Ċilì.
Fl-2017, l-UE u ċ-Ċilì qablu li jimmodernizzaw il-Ftehim ta' Assoċjazzjoni u jissostitwuh bil-Ftehim Qafas Avvanzat ta' ġenerazzjoni ġdida li jsaħħaħ u japprofondixxi r-relazzjoni bilaterali ta' bejniethom.
L-UE u ċ-Ċilì laħqu l-konklużjoni politika tan-negozjati fid-9 ta' Diċembru 2022 fi Brussell.
Il-modernizzazzjoni tal-Ftehim ta' Assoċjazzjoni eżistenti bejn l-UE u ċ-Ċilì hija bbażata fuq żewġ strumenti legali:
Dawn l-istrumenti huma mistennija li jiġu ffirmati u konklużi b'mod parallel.
L-ITA se jibqa' fis-seħħ biss sakemm l-AFA jiġi ratifikat bis-sħiħ u jidħol fis-seħħ.
Proposti tal-Kummissjoni għal abbozzi ta' deċiżjonijiet tal-Kunsill dwar l-iffirmar u l-konklużjoni tal-Ftehim Qafas Avvanzat bejn l-UE u ċ-Ċilì
Proposti tal-Kummissjoni għal abbozzi ta' deċiżjonijiet tal-Kunsill dwar l-iffirmar u l-konklużjoni tal-Ftehim Kummerċjali Interim bejn l-UE u ċ-Ċilì
Skeda informattiva - Ir-relazzjonijiet esterni bejn l-UE u ċ-Ċilì (EN) (ES)
Skeda informattiva – Ftehim Qafas Avvanzat bejn l-UE u ċ-Ċilì
Skeda informattiva – Is-sostenibbiltà fil-Parti Kummerċjali tal-Ftehim Qafas Avvanzat bejn l-UE u ċ-Ċilì
Infografika – Il-kummerċ bejn l-UE u ċ-Ċilì
Paġna web tal-parti tal-Ftehim dwar il-Kummerċ bejn l-UE u ċ-Ċilì
Spjegazzjoni tal-parti tal-Ftehim dwar il-Kummerċ bejn l-UE u ċ-Ċilì
Is-sommarju tal-parti tal-Ftehim dwar il-Kummerċ
Ir-relazzjonijiet kummerċjali bejn l-UE u ċ-Ċilì
Illum jimmarka pass importanti fir-ratifika ta’ dan il-ftehim kummerċjali ambizzjuż maċ-Ċilì.
L-Unjoni Ewropea u ċ-Ċilì huma sħab essenzjali u naturali, u bis-saħħa ta’ dan il-ftehim se nkunu eqreb minn qatt qabel.
Dan se jiftaħ opportunitajiet ekonomiċi ġodda kemm għan-negozji Ewropej kif ukoll għal dawk Ċileni u se jiżgura l-protezzjoni tal-ambjent u l-klima, id-drittijiet tax-xogħol, l-ugwaljanza bejn il-ġeneri u s-sistemi tal-ikel.
Dan il-ftehim ġie mfassal għall-ħtiġijiet tal-ġejjieni tagħna u kooperazzjoni aktar mill-qrib: dan se jappoġġa t-tkabbir sostenibbli għaż-żewġ naħat u se jgħin lill-UE tilħaq l-objettivi tagħha tal-Patt Ekoloġiku.
Billi nibagħtu llum il-ftehim ambizzjuż u innovattiv tagħna bejn l-UE u ċ-Ċilì lill-Kunsill għall-iffirmar, qed nikkonfermaw il-prijorità li l-UE tagħti lill-modernizzazzjoni u t-tisħiħ tar-relazzjoni privileġġata tagħna maċ-Ċilì.
Illum aħna pass eqreb lejn l-iffirmar, ir-ratifika u l-aktar importanti l-implimentazzjoni ta’ dan il-ftehim storiku.
Il-Ftehim Qafas Avvanzat il-ġdid ser japprofondixxi d-djalogu politiku, il-kooperazzjoni u r-relazzjoni ekonomika tagħna maċ-Ċilì.
Dan iqiegħed valuri konġunti bħad-drittijiet tal-bniedem, is-sostenibbiltà u l-ġlieda kontra t-tibdil fil-klima fil-qalba tas-sħubija.
It-Tekniki Ġenomiċi Ġodda (NGTs) huma għodod innovattivi li jistgħu jgħinu biex iżidu s-sostenibbiltà u r-reżiljenza tas-sistema tal-ikel tagħna u jappoġġaw l-għanijiet tal-Patt Ekoloġiku Ewropew u tal-Istrateġija “Mill-Għalqa sal-Platt”.
Dawn l-għodod jippermettu l-iżvilupp preċiż u effiċjenti ta' varjetajiet ta' pjanti mtejba li jistgħu jkunu reżiljenti għall-klima, reżistenti għall-organiżmi ta' ħsara, jeħtieġu inqas fertilizzanti u pestiċidi jew jiżguraw rendimenti ogħla.
Kull waħda minn dawn it-tekniki tista' tintuża b'diversi modi biex jinkisbu riżultati u prodotti differenti.
Uħud mill-bidliet fil-prodotti derivati mill-NGTs jistgħu jseħħu wkoll fin-natura jew permezz ta' tnissil konvenzjonali.
Prodotti oħra jista' jkollhom modifiki multipli u estensivi.
Fil-biċċa l-kbira tal-każijiet, dawn it-tekniki l-ġodda jwasslu għal bidliet aktar immirati, preċiżi u rapidi mit-tnissil konvenzjonali jew mit-tekniki ġenomiċi stabbiliti.
Il-bnedmin ilhom itejbu l-qmuħ, il-frott u l-ħaxix minn mindu bdew ikabbruhom fl-invenzjoni tal-agrikoltura.
Il-pjanti ġew inkroċjati u magħżula biex jiksbu l-karatteristiċi t-tajba għal għelejjel aħjar.
It-tekniki ġenomiċi l-ġodda jippermettulna nagħmlu eżattament l-istess, iżda aktar malajr u b'aktar preċiżjoni.
It-tekniki jidentifikaw u jagħżlu l-karatteristiċi t-tajba mid-DNA tal-pjanta stess jew ta' pjanta relatata.
In-nissiela tal-pjanti mbagħad jistgħu jużaw l-NGTs biex jiżviluppaw karatteristiċi ġodda jew biex itejbu l-pjanti eżistenti bi preċiżjoni u b'ħeffa akbar milli bit-tekniki tat-tnissil konvenzjonali.
L-NGTs jiddeskrivu varjetà ta' tekniki li jbiddlu l-materjal ġenetiku ta' organiżmu.
Dawn ma kinux għadhom jeżistu fl-2001, meta ġiet adottata l-leġiżlazzjoni tal-UE dwar l-organiżmi ġenetikament modifikati (OĠM).
Bħalissa, il-pjanti miksuba mill-NGTs huma soġġetti għall-istess regoli bħall-OĠM.
Biex tirrifletti aħjar il-profili tar-riskju differenti tal-pjanti NGT, il-proposta toħloq żewġ mogħdijiet distinti biex jiġu introdotti fis-suq il-pjanti NGT.
Il-pjanti NGT li jistgħu jseħħu wkoll b'mod naturali jew permezz ta' tnissil konvenzjonali se jkunu soġġetti għal proċedura ta' verifika, ibbażata fuq kriterji stabbiliti fil-proposta.
Il-pjanti NGT li jissodisfaw dawn il-kriterji jiġu ttrattati bħall-pjanti konvenzjonali u, għalhekk, jiġu eżentati mir-rekwiżiti tal-leġiżlazzjoni dwar l-OĠM.
Dan ifisser li għal dawn il-pjanti ma għandha ssir l-ebda valutazzjoni tar-riskju u dawn jistgħu jiġu ttikkettati bl-istess mod bħall-pjanti konvenzjonali.
Għall-pjanti NGT l-oħra kollha, japplikaw ir-rekwiżiti attwali tal-leġiżlazzjoni dwar l-OĠM.
Dan ifisser li jkunu soġġetti għall-valutazzjonijiet tar-riskju, u jistgħu jiġu introdotti fis-suq biss wara li ssirilhom proċedura ta' awtorizzazzjoni.
Għal dawn il-pjanti se jkun hemm metodi ta' detezzjoni adattati u rekwiżiti ta' monitoraġġ imfassla apposta għalihom.
Din il-proposta tikkonċerna biss il-pjanti prodotti mill-mutaġenesi mmirata u miċ-ċisġenesi u l-prodotti tal-ikel u tal-għalf magħmulin minnhom.
Il-mutaġenesi mmirata tinduċi mutazzjonijiet fil-ġenoma mingħajr ma jiddaħħal materjal ġenetiku barrani (eż., isiru bidliet fl-istess speċi ta' pjanti).
Iċ-ċisġenesi hija l-inserzjoni ta' materjal ġenetiku f'organiżmu riċevitur minn donatur li huwa sesswalment kompatibbli mal-organiżmu riċevitur (eż., isiru bidliet bejn pjanti kompatibbli b'mod naturali).
Il-proposta ma tinkludix pjanti miksuba mill-NGTs li jintroduċu materjal ġenetiku minn speċi li ma tistax tiġi inkroċjata (it-transġenesi).
Dawn it-tekniki għadhom soġġetti għal-leġiżlazzjoni eżistenti dwar l-OĠM.
L-NGTs jistgħu jikkontribwixxu għat-tranżizzjoni lejn sistema agrikola u alimentari aktar sostenibbli u jgħinu biex jitnaqqsu d-dipendenzi esterni tal-UE għall-produzzjoni agroalimentari.
L-NGTs jistgħu jappoġġaw dawn l-objettivi b'diversi modi billi jibbenefikaw atturi differenti tul il-katina alimentari kollha.
Il-bdiewa jibbenefikaw minn żieda fid-disponibbiltà ta' pjanti mfassla apposta biex jissodisfaw il-ħtiġijiet tas-settur, bħar-reżiljenza għall-klima, ir-reżistenza għall-organiżmi ta' ħsara, titjib fir-rendiment u tnaqqis fil-ħtieġa għall-fertilizzanti u l-pestiċidi.
Il-konsumaturi jkunu jistgħu jagħżlu minn fost aktar prodotti tal-ikel b'togħma mtejba, bi proprjetajiet nutrittivi aħjar, jew b'livelli mnaqqsa ta' sustanzi li jikkawżaw l-allerġiji, filwaqt li jixtru wkoll prodotti li jkunu kkontribwew għas-sostenibbiltà.
Fl-aħħar nett, il-manifatturi u n-negozjanti jistgħu jesperjenzaw ukoll vantaġġi fl-użu mnaqqas tar-riżorsi naturali u fit-tnaqqis tal-emissjonijiet assoċjati mat-trasport tal-ikel u kif ukoll ma' proprjetajiet li jiffaċilitaw l-ipproċessar.
Mill-adozzjoni tal-leġiżlazzjoni tal-UE dwar l-OĠM fl-2001, u speċjalment fl-aħħar għaxar snin, ġew żviluppati varjetà ta' NGTs abbażi tal-avvanzi fil-bijoteknoloġija.
Biex ikun hemm fehim aħjar ta' dawn l-avvanzi reċenti kollha, il-Kunsill talab lill-Kummissjoni f'Novembru 2019 biex tipprovdi studju dwar l-NGTs.
L-istudju tal-Kummissjoni tal-2021 ikkonkluda li r-regoli attwali — prinċipalment il-leġiżlazzjoni eżistenti dwar l-OĠM — għadhom lura meta mqabbla mal-progress xjentifiku u teknoloġiku li sar u ma jiffaċilitawx biżżejjed l-iżvilupp u l-introduzzjoni fis-suq tal-prodotti NGT innovattivi.
L-UE teħtieġ qafas adattat għal pjanti tal-NGT sikuri li minnhom jibbenefikaw il-bdiewa, il-konsumaturi u l-ambjent.
Għalhekk, il-proposta leġiżlattiva tistabbilixxi qafas regolatorju għall-pjanti NGT, u l-prodotti tagħhom.
Tipproponi proċeduri differenti għall-introduzzjoni fis-suq tal-pjanti NGT.
Il-Kummissjoni qagħdet fuq il-pariri ta' korpi konsultattivi xjentifiċi fil-livell tal-UE.
Il-kwistjonijiet tas-sikurezza ġew indirizzati bir-reqqa mill-Awtorità Ewropea dwar is-Sigurtà fl-Ikel, l-EFSA, li adottat diversi opinjonijiet xjentifiċi dwar l-NGTs.
Barra minn hekk, biex jiġi vvalutat kif evolvew l-NGTs u biex jinkiseb fehim dwar l-istat xjentifiku attwali tat-teknoloġija, iċ-Ċentru Konġunt tar-Riċerka (JRC) tal-Kummissjoni analizza l-aħħar żviluppi xjentifiċi relatati mal-NGTs.
Wettaq ukoll riċerka biex jimmappja l-iżvilupp tal-NGTs fir-rigward tal-ispeċijiet tal-għelejjel, tal-karattri, u tal-istadju tal-proċess tar-Riċerka u l-Iżvilupp u analizza l-impatti ta' studji ta' każijiet speċifiċi tal-pjanti NGT.
Il-Kummissjoni ġabret u qieset ukoll l-evidenza u l-fehmiet ipprovduti minn firxa wiesgħa ta' partijiet ikkonċernati u ta' esperti bi tħejjija għall-valutazzjoni tal-impatt.
Barra mill-UE, diversi prodotti tal-pjanti NGT huma diġà fis-suq jew jinsabu fil-proċess li jsiru disponibbli fis-suq.
Dawn il-prodotti għandhom diversi karatteristiċi utli eż., reżistenza għall-organiżmi ta' ħsara u għall-mard, reżistenza għall-istress ambjentali (inkluż mit-tibdil fil-klima), kwalitajiet nutrizzjonali/togħma/sawra mtejba, u inqas ħtieġa ta' pestiċidi.
Pereżempju, weraq tal-mustarda inqas morri diġà jinsabu fis-suq fl-Istati Uniti u dalwaqt se jkunu f'tal-Kanada.
Il-banana li ma tiswiedx, li għandha l-potenzjal li tnaqqas b'mod sinifikanti l-ħela tal-ikel u l-emissjonijiet tas-CO2, diġà ġiet approvata fil-Filippini.
Qed tiġi żviluppata wkoll firxa wiesgħa ta' għelejjel imtejba, bħal qamħ b'livell baxx ta' glutina jew qamħirrum reżistenti għall-viruses.
Il-proposta se toħloq qafas legali sabiex l-NGTs ikunu jistgħu jappoġġaw it-tranżizzjoni ekoloġika tas-sistema agroalimentari.
Hija mfassla biex tissodisfa d-domanda tal-bdiewa għall-iżvilupp u l-kummerċjalizzazzjoni ta' varjetajiet ġodda ta' pjanti b'karatteristiċi ta' benefiċċju.
Dawn il-pjanti se jgħinu biex jiġu indirizzati sfidi ġodda kkawżati mit-tibdil fil-klima u jnaqqsu l-użu tal-pestiċidi u l-fertilizzanti.
L-iżvilupp ta' varjetajiet bħal dawn se jgħin biex jintlaħqu l-objettivi ta' inizjattivi ta' politika oħra tal-UE, bħall-proposti tal-Kummissjoni dwar l-użu sostenibbli tal-pestiċidi u r-reviżjoni tad-Direttiva qafas tal-UE dwar l-iskart, li tipproponi miri legalment vinkolanti biex titnaqqas il-ħela tal-ikel madwar l-UE.
Il-proposta tippromwovi l-innovazzjoni biex tikkontribwixxi għas-sostenibbiltà billi tintroduċi, pereżempju, it-tolleranza jew ir-reżistenza għall-mard tal-pjanti u l-organiżmi ta' ħsara (l-istress bijotiku), pjanti b'tolleranza jew b'reżistenza mtejba għall-effetti tat-tibdil fil-klima u għat-temperaturi jew nixfiet estremi (l-istress abijotiku), karatteristiċi nutrizzjonali mtejba jew żieda fir-rendiment.
Il-leġiżlazzjoni proposta hija mistennija li tinvolvi aktar investimenti fil-bijoteknoloġija agrikola mis-settur pubbliku, mill-SMEs, u min-nissiela tal-pjanti.
Qed issir enfasi speċjali fuq l-iżgurar ta' kummerċjalizzazzjoni aktar faċli u aktar rapida tal-prodotti innovattivi.
Dan se joffri varjetà usa' ta' għelejjel lill-bdiewa u liċ-ċittadini.
Il-proposta leġiżlattiva tiżgura livell għoli ta' protezzjoni tas-saħħa tal-bniedem, tal-annimali u tal-ambjent.
Waħda mill-prijoritajiet ewlenin tal-Kummissjoni hija li tiżgura li l-ikel fl-UE jkun u jibqa' jkun sikur.
Fl-opinjonijiet xjentifiċi tagħha, l-EFSA kkonkludiet li ma hemm l-ebda periklu ġdid marbut speċifikament mal-mutaġenesi mmirata u maċ-ċisġenesi fil-pjanti.
L-EFSA nnutat li xi pjanti prodotti b'dawn it-tekniki jista' jkollhom xi bidliet żgħar li jistgħu jseħħu wkoll fin-natura jew fit-tnissil konvenzjonali.
Oħrajn jista' jkollhom modifiki multipli u estensivi li huma simili għal dawk fi pjanti prodotti minn tekniki stabbiliti tal-modifika ġenetika użati f'dawn l-aħħar għoxrin sena.
L-EFSA għalhekk tqis li l-valutazzjoni tar-riskju ta' dawn it-tekniki għandha tiġi adattata għat-tekniki inkwistjoni.
L-EFSA żviluppat, ukoll fuq talba tal-Kummissjoni, dikjarazzjoni dwar il-kriterji għall-valutazzjoni tar-riskju.
Barra minn hekk, l-EFSA kkonkludiet li l-modifiki mhux intenzjonati tal-ġenoma wara l-mutaġenesi mmirata huma tal-istess tip, iżda inqas fin-numru, minn dawk li jseħħu bit-tekniki tat-tnissil konvenzjonali.
Abbażi tal-konklużjonijiet tal-EFSA, il-Kummissjoni qed tipproponi li l-pjanti li huma komparabbli mal-pjanti konvenzjonali (skont il-kriterji definiti fil-proposta) jiġu ttrattati bl-istess mod u mhux soġġetti għal valutazzjoni tar-riskju ulterjuri.
Madankollu, il-pjanti b'kombinazzjonijiet kumplessi ta' mutazzjonijiet se jibqgħu soġġetti għal valutazzjoni tar-riskju u jridu jiġu awtorizzati qabel ma jkunu jistgħu jiġu introdotti fis-suq.
Dan l-approċċ jiżgura li l-pjanti NGT kollha rilaxxati jew introdotti fis-suq tal-UE jkunu sikuri.
Il-proposta legali tiżgura t-trasparenza tal-prodotti NGT kollha awtorizzati fis-suq tal-UE.
Il-prodotti NGT soġġetti għal proċedura ta' awtorizzazzjoni jibqgħu soġġetti għar-rekwiżiti tat-traċċabilità u tat-tikkettar tal-qafas attwali tal-OĠM.
Il-pjanti NGT li huma simili għal dawk li jseħħu b'mod naturali jew dawk miksuba bit-tnissil konvenzjonali mhux se jkunu soġġetti għar-rekwiżiti tat-tikkettar tal-qafas tal-OĠM.
Dawn jiġu ttikkettati bl-istess mod bħall-pjanti konvenzjonali.
Sabiex jiġu żgurati t-trasparenza u l-libertà tal-għażla għall-bdiewa, il-pjanti NGT kollha se jiġu elenkati f'bażi tad-data pubblika.
Barra minn hekk, iż-żrieragħ tagħhom u materjal riproduttiv ieħor tal-pjanti se jiġu ttikkettati, u l-informazzjoni dwar il-materjal riproduttiv tal-pjanti NGT se tiġi elenkata fil-katalgi komuni tal-varjetajiet tal-pjanti sabiex il-bdiewa jkunu jistgħu jagħżlu liberament jekk jużawx dawn il-pjanti jew le.
Il-proposta għandha l-għan li tnaqqas il-burokrazija għall-kumpaniji u għall-SMEs.
Fil-prattika, il-leġiżlazzjoni proposta se tnaqqas il-kumplessità, it-tul u l-ispejjeż tal-applikazzjonijiet għall-awtorizzazzjoni.
Se telimina wkoll kważi l-ispejjeż kollha għall-NGTs soġġetti għall-proċedura ta' verifika.
Dan huwa ta' benefiċċju kbir għall-SMEs.
Se jkun hemm disponibbli wkoll miżuri ta' appoġġ, speċjalment għall-SMEs.
Pereżempju, se jirċievu pariri xjentifiċi qabel is-sottomissjoni ta' applikazzjoni.
Il-proċeduri tal-valutazzjoni tar-riskju se jiġu ssimplifikati wkoll.
Dan il-qafas il-ġdid se jagħmilha ħafna aktar faċli li titpoġġa fis-suq firxa usa' ta' karattri jew ta' speċijiet ta' għelejjel niċċa li jkunu importanti għall-produzzjoni lokali.
Il-pjanti NGT se jkunu pprojbiti fil-produzzjoni organika.
Għall-pjanti NGT soġġetti għall-awtorizzazzjoni, il-proposta leġiżlattiva żżomm ir-rekwiżiti tat-traċċabilità u tat-tikkettar tal-leġiżlazzjoni dwar l-OĠM.
Illum, l-OĠM huma pprojbiti fil-produzzjoni organika mir-Regolament tal-UE dwar il-Produzzjoni Organika.
Barra minn hekk, il-proposta tagħmel l-adozzjoni ta' miżuri ta' koeżistenza obbligatorja fil-livell nazzjonali.
L-Istati Membri għandhom jadottaw miżuri sabiex ikunu jistgħu jsiru tipi differenti ta' kultivazzjoni ħdejn xulxin, eż. dwar id-distanzi bejn l-għelieqi.
Biex jiġu esklużi l-pjanti NGT mill-produzzjoni organika — anke dawk li ġew ivverifikati li huma komparabbli mal-pjanti konvenzjonali — il-bdiewa organiċi u dawk li ma jużawx l-OĠM jistgħu jikkonsultaw reġistru pubbliku tal-prodotti NGT kollha u tat-tikkettar taż-żerriegħa f'katalgi komuni ta' varjetajiet.
Ir-regoli l-ġodda jikkonċernaw biss l-NGTs, li huma distinti mill-OĠM.
Ir-regoli l-ġodda jirregolaw l-NGTs fl-UE u jiżguraw li l-pjanti NGT kollha jkunu soġġetti għal sorveljanza regolatorja li tkun imfassla skont il-profil tar-riskju tagħhom u se jiżguraw li l-pjanti NGT kollha fis-suq tal-UE jkunu sikuri daqs il-varjetajiet imnissla b'mod konvenzjonali.
Se tipprovdi wkoll it-trasparenza dwar il-pjanti u l-prodotti NGT fis-suq tal-UE.
L-OĠM se jibqgħu jiġu rregolati mil-leġiżlazzjoni tal-UE dwar l-OĠM, u din ma nbidlitx.
Il-proposta leġiżlattiva tikkonċerna r-rilaxx u l-introduzzjoni fis-suq tal-pjanti NGT iżda ma tirregolax kwistjonijiet tal-proprjetà intellettwali.
Il-Kummissjoni tirrikonoxxi li huwa importanti li jiġi kkalibrat qafas ibbilanċjat li jappoġġa l-aċċess tal-bdiewa u tan-nissiela għal tekniki u materjal bi privattiva, li jippromwovi d-diversità taż-żrieragħ bi prezzijiet affordabbli, u li jissalvagwardja t-tnissil u l-kultivazzjoni ta' għelejjel konvenzjonali u organiċi mingħajr privattiva, filwaqt li jinkoraġġixxi bil-qawwa wkoll l-innovazzjoni fit-tnissil tal-pjanti billi jippreserva l-inċentivi ta' investiment, bħall-privattivi.
Bħala parti minn analiżi usa' tas-suq, il-Kummissjoni se tivvaluta l-impatt li l-privattivi tal-pjanti u l-prattiki relatati tal-liċenzji u tat-trasparenza jista' jkollhom fuq l-innovazzjoni fit-tnissil tal-pjanti.
Se tivvaluta wkoll l-impatt tagħhom fuq l-aċċess tan-nissiela tal-pjanti għall-materjal u t-tekniki ġenetiċi, fuq id-disponibbiltà taż-żerriegħa għall-bdiewa u fuq il-kompetittività ġenerali tal-industrija tal-bijoteknoloġija tal-UE.
Il-Kummissjoni se tirrapporta dwar is-sejbiet tagħha sal-2026.
Dan ir-rapport se jidentifika l-isfidi possibbli fis-settur u se jservi ta' bażi biex tittieħed deċiżjoni dwar liema azzjonijiet ta' segwitu jkunu possibbli.
Ġew żviluppati diversi indikaturi biex jimmonitorjaw u jevalwaw il-progress lejn l-objettivi ta' din l-inizjattiva u l-impatti ekonomiċi, ambjentali u soċjali tagħha.
Dawn jinkludu indikaturi għall-monitoraġġ tal-impatti fuq l-agrikoltura organika u fuq l-aċċettazzjoni tal-konsumaturi tal-prodotti NGT.
Id-data dwar il-biċċa l-kbira tal-indikaturi tinġabar u tiġi ppubblikata kull sena u tintuża biex jiġu prodotti rapporti ta' monitoraġġ regolari.
Il-Kummissjoni se tistabbilixxi programm dettaljat biex timmonitorja l-impatti ta' dan ir-Regolament abbażi tal-indikaturi ta' hawn fuq.
L-ewwel rapport ta' monitoraġġ għandu jiġi ppubblikat mhux qabel 3 snin wara l-verifika/l-awtorizzazzjoni tal-ewwel prodott NGT.
Għandha ssir evalwazzjoni tal-leġiżlazzjoni mill-inqas sentejn wara.
Proposta dwar it-Tekniki Ġenomiċi l-Ġodda
Paġna tal-NGTs
Stqarrija għall-istampa dwar il-pakkett
Skeda informattiva dwar l-NGTs
Animazzjoni dwar l-NGTs
Paġna tal-EFSA
Illum, il-Kummissjoni qed tipproponi regoli biex il-produtturi jkunu responsabbli għaċ-ċiklu tal-ħajja sħiħ tal-prodotti tat-tessuti u biex tappoġġa l-ġestjoni sostenibbli tal-iskart tat-tessuti madwar l-UE.
Din l-inizjattiva se tgħaġġel l-iżvilupp tas-settur tal-ġbir separat, tas-separazzjoni, tal-użu mill-ġdid u tar-riċiklaġġ tat-tessuti fl-UE, f'konformità mal-Istrateġija tal-UE għal Tessuti Sostenibbli u Ċirkolari.
Iż-żieda fid-disponibbiltà tat-tessuti użati mistennija toħloq impjiegi lokali u tiffranka l-flus għall-konsumaturi fl-UE u lil hinn minnha, filwaqt li ttaffi l-impatti tal-produzzjoni tat-tessuti fuq ir-riżorsi naturali.
Il-Kummissjoni qed tipproponi li tintroduċi skemi obbligatorji u armonizzati ta' Responsabbiltà Estiża tal-Produttur (EPR) għat-tessuti fl-Istati Membri kollha tal-UE.
L-iskemi EPR irnexxielhom itejbu l-ġestjoni tal-iskart minn diversi prodotti, bħall-imballaġġ, il-batteriji u t-tagħmir elettriku u elettroniku.
Il-produtturi se jkopru l-ispejjeż tal-ġestjoni tal-iskart tat-tessuti, li se jagħtihom ukoll inċentivi biex inaqqsu l-iskart u jżidu ċ-ċirkolarità tal-prodotti tat-tessuti – u b'hekk jiddiżinjaw prodotti aħjar mill-ewwel.
Se jkun hemm aġġustament tal-ammont li l-produtturi se jħallsu għall-iskema EPR skont il-prestazzjoni ambjentali tat-tessuti, prinċipju magħruf bħala “ekomodulazzjoni”.
Ir-regoli komuni tal-UE dwar ir-responsabbiltà estiża tal-produttur se jagħmluha wkoll aktar faċli għall-Istati Membri li jimplimentaw ir-rekwiżit li jiġbru t-tessuti separatament mill-2025, f'konformità mal-leġiżlazzjoni attwali.
Il-kontribuzzjonijiet tal-produtturi se jiffinanzjaw investimenti fil-kapaċitajiet tal-ġbir separat, is-separazzjoni, l-użu mill-ġdid u r-riċiklaġġ.
Ir-regoli proposti dwar il-ġestjoni tal-iskart għandhom l-għan li jiżguraw li t-tessuti użati jiġu separati għall-użu mill-ġdid, u dak li ma jistax jerġa' jintuża jiġi dirett għar-riċiklaġġ bħala prijorità.
L-intrapriżi soċjali attivi fil-ġbir u t-trattament tat-tessuti se jibbenefikaw minn aktar opportunitajiet ta' negozju u suq akbar għat-tessuti użati.
Il-proposta tal-lum se tippromwovi wkoll ir-riċerka u l-iżvilupp f'teknoloġiji innovattivi għaċ-ċirkolarità tas-settur tat-tessuti, bħar-riċiklaġġ minn fibra għal fibra.
Il-proposta tindirizza wkoll il-kwistjoni tal-esportazzjonijiet illegali ta' skart tat-tessuti lejn pajjiżi li mhumiex mgħammra tajjeb biex iġestuh.
Il-liġi l-ġdida tiċċara x'jikkostitwixxi skart u x'jitqies bħala tessuti li jistgħu jerġgħu jintużaw, biex twaqqaf il-prattika tal-esportazzjonijiet ta' skart mgħoddi bħala li se jintuża mill-ġdid.
Dan se jikkumplimenta l-miżuri skont il-proposta għal Regolament ġdid dwar il-vjeġġi tal-iskart li se jiżguraw li l-vjeġġi tal-iskart tat-tessuti jseħħu biss meta jkun hemm garanziji li l-iskart jiġi ġestit b'mod ambjentalment san.
Il-proposta tal-lum għal reviżjoni mmirata tad-Direttiva Qafas dwar l-Iskart tinkludi wkoll miżuri rigward il-ħela tal-ikel, spjegati fid-dettall f'Mistoqsija u Tweġiba separata.
Il-proposta tal-Kummissjoni dwar emenda mmirata tad-Direttiva Qafas dwar l-Iskart issa se tiġi kkunsidrata mill-Parlament Ewropew u mill-Kunsill fil-proċedura leġiżlattiva ordinarja.
L-UE tiġġenera 12.6 miljun tunnellata ta' skart tat-tessuti fis-sena.
L-ilbies u ż-żraben waħedhom jammontaw għal 5.2 miljun tunnellata ta' skart, ekwivalenti għal 12-il kg ta' skart għal kull bniedem fis-sena.
Bħalissa, 22 % biss tal-iskart tat-tessuti wara l-konsum jinġabar separatament għall-użu mill-ġdid jew għar-riċiklaġġ, filwaqt li l-bqija spiss jiġi inċinerat jew jintrema f'miżbla.
Id-Direttiva Qafas dwar l-Iskart hija l-qafas legali tal-UE għall-ġestjoni tal-iskart fl-UE.
Din tistabbilixxi d-definizzjonijiet relatati mal-ġestjoni tal-iskart, inklużi d-definizzjonijiet tal-iskart, ir-riċiklaġġ u l-irkupru, il-ġerarkija tal-iskart u l-kunċetti bażiċi.
L-inizjattiva tal-lum twettaq l-impenn li ħadet il-Kummissjoni fl-Istrateġija tal-UE għal Tessuti Sostenibbli u Ċirkolari biex tipproponi miżuri ħalli tarmonizza r-regoli dwar ir-Responsabbiltà Estiża tal-Produttur għat-tessuti, u biex tiżviluppa inċentivi ekonomiċi ħalli l-prodotti tat-tessuti jsiru aktar sostenibbli u ċirkolari.
Proposta tal-Kummissjoni għal reviżjoni mmirata tad-Direttiva Qafas dwar l-Iskart
Paġna web rigward id-Direttiva Qafas dwar l-Iskart
Paġna web rigward l-Istrateġija tal-UE għal Tessuti Sostenibbli u Ċirkolari
Skeda informattiva dwar ir-Responsabbiltà Estiża tal-Produttur għat-Tessuti
Din il-proposta leġiżlattiva hija pass sinifikanti lejn settur tat-tessuti aktar sostenibbli u ċirkolari, li jwettaq l-Istrateġija dwar it-Tessuti storika tagħna.
Ir-regoli armonizzati dwar ir-responsabbiltà estiża tal-produttur madwar l-UE se joħolqu kundizzjonijiet ekwi fis-suq uniku u jiżguraw l-applikazzjoni tal-prinċipju li min iniġġes iħallas.
Din l-inizjattiva se tixpruna l-investimenti fl-infrastruttura għall-użu mill-ġdid u r-riċiklaġġ tat-tessuti, toħloq impjiegi lokali u tagħti spinta lill-innovazzjoni fil-fażijiet kollha taċ-ċiklu tal-ħajja tat-tessuti.
Se toħloq ukoll opportunitajiet ta’ frankar tal-ispejjeż għaċ-ċittadini li jagħżlu ħwejjeġ li jibqgħu dejjem moda u vintage minflok ħwejjeġ tal-moda mgħaġġla.
Il-mod kif nipproduċu u nikkunsmaw il-ħwejjeġ huwa insostenibbli ferm.
Fl-Unjoni Ewropea biss narmu madwar 5.8 miljun tunnellata ta’ tessuti fis-sena.
Dan huwa kważi 11-il kilo għal kull bniedem.
Ir-relazzjoni ħalja li żviluppajna mat-tessuti qed tniġġes lid-dinja tagħna.
Nużaw ammonti eċċessivi ta’ ilma u enerġija kif ukoll nagħmlu ħsara lin-natura, li jsarrfu f’emissjonijiet ta’ gassijiet serra madwar id-dinja.
Huwa għalhekk li se neħtieġu li l-produtturi jkunu ħafna aktar responsabbli tal-iskart tat-tessuti maħluq.
It-tariffi miġbura se jintużaw biex tingħata spinta lis-setturi tal-użu mill-ġdid u tat-tiswija, sabiex nibnu relazzjoni aktar sostenibbli mal-ħwejjeġ li nilbsu.
Il-materjal riproduttiv tal-pjanti (Plant reproductive material, PRM) huwa materjal tal-pjanti (pereżempju żrieragħ, biċċiet tal-pjanti, siġar, għeruq u tuberi, eċċ.) li jintuża għar-riproduzzjoni ta' pjanti oħra.
Il-materjal riproduttiv tal-foresti (Forest reproductive material, FRM) jirreferi għaż-żrieragħ, il-pjanti, u l-partijiet ta' speċijiet tas-siġar li jintużaw biex jinħolqu foresti ġodda u jitħawlu s-siġar.
Il-PRM huwa soġġett għal regoli stretti tal-UE dwar il-kwalità u s-saħħa.
Madankollu, ir-regoli dwar il-PRM ilhom jeżistu mill-1966 u jeħtieġ li jiġu riveduti biex ilaħħqu mal-iżviluppi fix-xjenza, l-innovazzjoni, it-teknoloġija u d-diġitalizzazzjoni filwaqt li fl-istess ħin jiġi żgurat li l-pjanti u s-siġar ikunu ta' kwalità għolja, aktar b'saħħithom u mtejba.
Ir-regoli aġġornati se jiggarantixxu rendimenti stabbli billi jagħmlu l-varjetajiet ġodda ta' pjanti validi għall-futur billi jiġu ttestjati għal karatteristiċi li jistgħu jikkontribwixxu għal produzzjoni agroalimentari aktar sostenibbli.
Iż-żrieragħ se jkunu adattati aħjar għall-pressjonijiet tat-tibdil fil-klima u aktar reżistenti għall-pesti, u b'hekk jikkontribwixxu għat-tnaqqis fl-użu tal-pestiċidi filwaqt li jkunu wkoll aktar tolleranti għan-nixfa.
Ir-reviżjoni se tiżgura s-sigurtà tal-ikel u tgħin biex tiġi ppreservata d-diversità ġenetika tal-għelejjel ikkultivati.
Barra minn hekk, il-proposta se tnaqqas il-piż amministrattiv.
Billi jimmodernizza l-qafas legali, ir-Regolament propost se jappoġġa wkoll is-settur Ewropew taż-żrieragħ, li huwa l-akbar esportatur fis-suq globali taż-żrieragħ (20 % tas-suq globali b'valur stmat ta' EUR 7-10 biljun u 7000 kumpanija, l-aktar SMEs).
Dwar il-PRM
Il-proposta dwar il-PRM iżżomm il-prinċipji bażiċi tal-leġiżlazzjoni attwali li l-varjetajiet il-ġodda jridu jiġu rreġistrati u l-PRM irid jiġi ċċertifikat qabel ma jkun jista' jiġi introdott fis-suq.
Ir-reġistrazzjoni tirreferi għall-elenkar ta' varjetà ġdida ta' pjanti f'katalgu nazzjonali wara li jiġu kkonfermati l-karatteristiċi tagħha (eż., li hija differenti minn varjetajiet oħra fis-suq).
Ir-reġistrazzjoni tinkludi wkoll l-ittestjar ta' varjetajiet ġodda għal karatteristiċi li jistgħu jikkontribwixxu għal produzzjoni agroalimentari aktar sostenibbli.
Iċ-ċertifikazzjoni tirreferi għall-ispezzjonijiet fil-post fejn jiġi prodott il-PRM u għall-ittestjar tal-PRM maħsud minn dawk l-għelieqi biex tingħata konferma li jista' jiġi kkummerċjalizzat.
Barra minn hekk, il-proposta dwar il-PRM:
Dwar l-FRM
Il-proposta dwar l-FRM iżżomm ukoll il-prinċipji tar-reġistrazzjoni tas-“siġar ġenituri” (“materjal bażiku”) u taċ-ċertifikazzjoni.
Din se tgħin biex jiġi żgurat li s-siġra t-tajba titħawwel fil-post it-tajjeb biex il-foresti jiġu adattati għall-kundizzjonijiet klimatiċi attwali u futuri.
Il-proposta se tgħin ukoll biex tiġi appoġġata l-mira tal-UE li jitħawlu 3 biljun siġra ġdida sal-2030.
Il-valutazzjoni tal-karatteristiċi tas-sostenibbiltà tas-siġar ġenituri tfisser li dawk is-siġar jiġu ċċekkjati għal karatteristiċi li jikkontribwixxu għal foresti aktar reżiljenti, eż. it-tolleranza għall-mard, l-adattament aħjar għall-kundizzjonijiet klimatiċi u ekoloġiċi lokali, siġar li jikbru tajjeb u li ma jurux sintomi ta' stress.
Dan se jippermetti li jitħaffef l-adattament tal-foresti għat-tibdil fil-klima, u b'hekk tiġi żgurata l-produttività kontinwa tagħhom fil-futur.
Ir-regoli li jiffaċilitaw il-konservazzjoni tar-riżorsi ġenetiċi tal-foresti fil-periklu se jtejbu d-diversità ġenetika tas-siġar.
Il-pjanijiet ta' kontinġenza nazzjonali se jgħinu biex tiġi żgurata provvista suffiċjenti ta' materjal riproduttiv tal-foresti għar-riforestazzjoni ta' żoni affettwati minn avvenimenti estremi marbuta mat-temp, nirien, tifqigħat ta' pesti u diżastri oħra.
Fl-aħħar nett, kemm il-proposti dwar il-PRM kif ukoll dawk dwar l-FRM jagħmlu enfasi akbar fuq is-sostenibbiltà u l-proċessi ta' produzzjoni innovattivi, l-għodod diġitali, u t-tekniki bijomolekulari.
L-istrateġija “mill-Għalqa sal-Platt” enfasizzat li s-sistemi tal-ikel sostenibbli jiddependu fuq is-sigurtà u d-diversità taż-żerriegħa.
Il-bdiewa jeħtieġ li jkollhom aċċess għal firxa wiesgħa ta' żrieragħ ta' kwalità għall-varjetajiet ta' pjanti adattati għall-pressjonijiet tat-tibdil fil-klima.
Il-proposta dwar il-PRM issaħħaħ ir-rekwiżiti attwali dwar is-sostenibbiltà[4] għall-aċċettazzjoni ta' varjetajiet ġodda mtejba ta' għelejjel agrikoli u dwieli u testendihom għall-pjanti tal-frott u l-ħxejjex.
Il-proposta se tiffaċilita wkoll l-aċċess għas-suq tal-varjetajiet ta' konservazzjoni biex tgħin fil-preservazzjoni tad-diversità ġenetika tal-għelejjel ikkultivati.
Bl-introduzzjoni ta' regoli aġġustati għal varjetajiet adattati għall-produzzjoni organika, hu mistenni li l-proposta tgħin biex tintlaħaq il-mira tal-istrateġija “mill-Għalqa sal-Platt” li, sal-2030, mill-inqas 25 % tal-art agrikola tal-UE tkun taħt biedja organika.
Il-proposta dwar l-FRM tappoġġa l-adattament għat-tibdil fil-klima fil-forestrija.
Din tgħin lill-forestiera jindirizzaw ir-riskji klimatiċi permezz ta' kriterji tas-sostenibbiltà aktar stretti (eż. l-adattament għall-kundizzjonijiet klimatiċi u ekoloġiċi lokali) għall-produzzjoni tal-FRM u miżuri għall-protezzjoni tar-riżorsi ġenetiċi tal-foresti fil-periklu.
Se tappoġġa l-mira tal-UE li sal-2030, jitħawlu mill-inqas 3 biljun siġra addizzjonali skont l-Istrateġija għall-Bijodiversità.
Il-pjanijiet ta' kontinġenza nazzjonali se jiżguraw provvista suffiċjenti ta' FRM għar-riforestazzjoni ta' żoni affettwati minn temp estrem u diżastri.
Il-Kunsill talab lill-Kummissjoni biex twettaq studju dwar l-għażliet tal-Unjoni biex taġġorna l-leġislazzjoni eżistenti dwar il-PRM, u, jekk meħtieġ, biex tippreżenta proposta leġiżlattiva.
L-eżitu tal-istudju u tal-valutazzjoni tal-impatt sussegwenti wrew il-ħtieġa li jiġu indirizzati l-isfidi relatati mas-sostenibbiltà, mal-bijodiversità u ma-klima.
Wera wkoll l-importanza li jiġu żgurati kundizzjonijiet ugwali għall-operaturi madwar l-UE u li jiġu appoġġati l-innovazzjoni u l-kompetittività tal-industrija tal-PRM/FRM tal-UE.
Il-proposti se jippermettu l-adozzjoni ta' żviluppi xjentifiċi u tekniċi ġodda, kif jidher fl-eżempji li ġejjin:
Fl-aħħar nett, il-possibbiltà li r-rekwiżiti fil-leġiżlazzjoni jiġu adattati għall-iżviluppi xjentifiċi u tekniċi se tiżgura li l-leġiżlazzjoni tibqa' aġġornata.
Il-proposta tippermetti lill-bdiewa jiskambjaw iż-żrieragħ li ma jappartjenux għal varjetajiet protetti ma' bdiewa oħra.
Madankollu, tali skambji għandhom jirrispettaw bis-sħiħ ir-rekwiżiti bażiċi dwar il-kwalità tal-PRM (ħelsien mill-pesti u mid-difetti).
Barra minn hekk, il-bdiewa jistgħu jiskambjaw kwantitajiet żgħar ta' żerriegħa li żammew mill-ħsad tagħhom stess, ma' bdiewa oħra.
Dan jgħinhom jimmaniġġjaw id-diversità taż-żerriegħa fl-irziezet tagħhom.
Bħall-bdiewa, il-ġardinara dilettanti jistgħu jixtru l-PRM, kemm iċċertifikat kif ukoll mhux iċċertifikat, ta' tipi differenti ta' varjetajiet irreġistrati, inklużi varjetajiet ta' konservazzjoni u organiċi, jew PRM ta' materjal eteroġeneu.
Barra minn hekk, il-ġardinara dilettanti se jkollhom saħansitra aktar għażla billi se jingħataw aċċess ukoll għall-PRM li mhuwiex iċċertifikat u li ma jappartjenix għall-varjetajiet irreġistrati.
Biex jiġu żgurati l-protezzjoni tal-konsumaturi u l-għażliet infurmati, dan il-PRM li jista' jinbiegħ biss lill-ġardinara dilettanti, huwa soġġett għal rekwiżiti speċifiċi: dan se jkollu tikketta speċjali, se jkun f'pakketti żgħar, u se jkun soġġett għal rekwiżiti bażiċi ta' kwalità.
Fl-aħħar nett, il-ġardinara dilettanti jistgħu jbigħu jew jittrasferixxu l-PRM lil xulxin, sakemm dan ma jsirx għal skopijiet kummerċjali.
Jekk dan ikun il-każ, huma jkunu eżentati mir-regoli ta' dan ir-Regolament.
B'din il-proposta, niżguraw li aktar varjetajiet ikunu disponibbli għall-biedja organika.
Il-proposta dwar il-PRM se tintroduċi regoli aġġustati għar-reġistrazzjoni tal-varjetajiet għall-varjetajiet organiċi (eż. l-ittestjar skont ir-regoli tal-biedja organika).
Dawn ir-regoli aġġustati se jippermettu r-reġistrazzjoni ta' aktar varjetajiet xierqa għall-biedja organika u se jikkontribwixxu għall-objettiv fl-Istrateġija “mill-Għalqa sal-Platt” li tintlaħaq 25 % tal-art agrikola taħt il-biedja organika.
Il-proposta dwar il-PRM mhux se jkollha impatt fuq id-Drittijiet tal-Varjetajiet tal-Pjanti u l-privattivi.
Id-drittijiet tal-proprjetà intellettwali huma koperti mil-leġiżlazzjoni dwar id-drittijiet tal-varjetajiet ta' pjanti fil-Komunità u mill-Protezzjoni legali tal-invenzjonijiet bijoteknoloġiċi.
Proposta dwar il-Materjal Riproduttiv tal-Pjanti u tal-Foresti
Mistoqsijiet u Tweġibiet dwar il-Materjal Riproduttiv tal-Pjanti u tal-Foresti
Skeda informattiva dwar il-Materjal Riproduttiv tal-Pjanti u tal-Foresti
[1] Il-varjetajiet ta' konservazzjoni tkabbru f'kundizzjonijiet agroekoloġiċi lokali u għalhekk ġew adattati sew għal dawk il-kundizzjonijiet.
[2] Il-materjal eteroġeneu għandu karatteristiċi diversi ħafna li jagħmluha possibbli li jevolvi u jadatta għal kundizzjonijiet ta' tkabbir li jvarjaw.
Mhuwiex varjetà.
[3] Il-varjetajiet organiċi huma varjetajiet li jitfasslu għall-ħtiġijiet tal-produzzjoni f'kundizzjonijiet organiċi (jiġifieri l-użu ristrett ta' fertilizzanti u pestiċidi).
[4] L-ittestjar ta' varjetajiet ġodda għal karatteristiċi li jistgħu jikkontribwixxu għal produzzjoni agroalimentari aktar sostenibbli, pereżempju ir-reżistenza għall-mard u t-tolleranza għan-nixfa.
Illum, il-Kummissjoni adottat pakkett ta' miżuri għall-użu sostenibbli tar-riżorsi naturali ewlenin, li se jsaħħaħ ukoll ir-reżiljenza tas-sistemi tal-ikel u l-biedja tal-UE.
Il-liġi dwar il-monitoraġġ tal-ħamrija se tpoġġi lill-UE fit-triq it-tajba biex sal-2050 fl-UE jkollna ħamrija f'saħħitha.
Dan se tagħmlu billi tiġbor data dwar is-saħħa tal-ħamrija u tagħmilha disponibbli għall-bdiewa u kull min jiġġestixxi l-ħamrija.
Il-liġi tinnormalizza wkoll il-ġestjoni sostenibbli tal-ħamrija u tindirizza sitwazzjonijiet ta' riskji inaċċettabbli għas-saħħa u għall-ambjent ikkawżati mill-kontaminazzjoni tal-ħamrija.
Il-proposti tal-lum se jagħtu spinta wkoll lill-innovazzjoni u s-sostenibbiltà, billi jippermettu l-użu sikur tal-progress tekniku f'tekniki ġenomiċi ġodda, biex jippermettu l-iżvilupp ta' għelejjel reżiljenti għat-tibdil fil-klima u jnaqqsu l-użu tal-pestiċidi kimiċi, u billi jiżguraw materjal riproduttiv taż-żrieragħ aktar sostenibbli, ta' kwalità għolja u varjat għall-pjanti u l-foresti.
Fl-aħħar nett, il-miżuri l-ġodda jipproponu wkoll li jitnaqqas l-iskart tal-ikel u tat-tessuti u dan se jgħin biex r-riżorsi naturali jintużaw b'mod aktar effiċjenti u biex ikun hemm iktar tnaqqis fl-emissjonijiet tal-gassijiet serra minn dawn is-setturi.
Dawn il-miżuri se jġibu benefiċċji ekonomiċi, soċjali, tas-saħħa u ambjentali fit-tul għal kulħadd.
Ir-reġoli l-ġodda jappoġġaw b'mod partikolari lin-nies li l-għajxien tagħhom jiddependi direttament mill-art u n-natura billi jiżgura li l-assi naturali jkunu aktar reżiljenti.
Se jikkontribwixxu għal żoni rurali prosperi, għas-sigurtà tal-ikel, għal bijoekonomija reżiljenti u b'saħħitha, ipoġġu lill-UE fuq quddiem nett fl-innovazzjoni u l-iżvilupp kif ukoll jgħinu biex jitreġġa' lura t-telf tal-bijodiversità u jħejju għall-konsegwenzi tat-tibdil fil-klima.
Liġi ġdida tal-UE biex jiżdied il-valur tal-ħamrija u r-riżorsi tagħha
bħalissa 60 sa 70 % tal-ħamrija fl-UE mhijiex f'saħħitha.
Barra minn hekk, qed jinġarru biljun tunnellata ta' ħamrija kull sena minħabba l-erożjoni, li jfisser li s-saff fertili ta' fuq li jifdal qed jisparixxi malajr.
L-ispejjeż assoċjati mad-degradazzjoni tal-ħamrija huma stmati għal aktar minn €50 biljun fis-sena.
Il-proposta għall-ewwel leġiżlazzjoni tal-UE dwar il-ħamrija tipprovdi definizzjoni armonizzata tas-saħħa tal-ħamrija, tistabbilixxi qafas ta' monitoraġġ komprensiv u koerenti u trawwem ġestjoni sostenibbli tal-ħamrija u rimedju għas-siti kontaminati.
Il-proposta se tiġbor diversi sorsi tad-data dwar il-ħamrija taħt saqaf wieħed, filwaqt li tgħaqqad flimkien id-data tal-kampjunar tal-ħamrija mill-Istħarriġ Qafas tal-UE dwar l-Użu tal-Art u ż-Żona Koperta (LUCAS) mad-data satellitari minn Copernicus, u d-data nazzjonali u privata.
L-għan aħħari huwa li sal-2050 jkollna ħamrija tal-UE f'saħħitha, f'konformità mal-ambizzjoni ta' Tniġġis Żero tal-UE.
Id-data dwar il-ħamrija se tappoġġa s-soluzzjonijiet innovattivi, teknoloġiċi u organizzattivi, l-aktar fil-prattiki tal-biedja.
Dan se jgħin lill-bdiewa u lil sidien oħra tal-art jimplimentaw l-aktar metodi ta' trattament xierqa u jgħinhom iżidu l-fertilità u r-rendimenti tal-ħamrija, filwaqt li jnaqqsu l-konsum tal-ilma u tan-nutrijenti kemm jista' jkun.
Barra minn hekk, din id-data se tgħinna nifhmu x-xejriet dwar in-nixfiet, iż-żamma tal-ilma u l-erożjoni, filwaqt li ssaħħaħ il-prevenzjoni u l-ġestjoni tad-diżastri.
Il-ħamrija f'saħħitha u t-titjib fid-data jistgħu jipprovdu opportunitajiet ta' introjtu oħrajn għall-bdiewa u għal dawk li jiġġestixxu l-art, li jistgħu jiġu ppremjati għas-sekwestru tal-karbonju f'art agrikola, jirċievu pagamenti għas-servizzi tal-ekosistema jew biex jiżdied il-valur tal-ħamrija f'saħħitha u tal-ikel prodott fuqhom.
Il-proposta ma timponi l-ebda obbligu dirett fuq is-sidien tal-art u dawk li jiġġestixxu l-art, inkluż il-bdiewa.
L-Istati Membri se jiddefinixxu prattiki pożittivi u negattivi għall-ġestjoni tal-ħamrija.
Dawn se jiddefinixxu wkoll miżuri ta' riġenerazzjoni biex il-ħamrija degradata terġa' lura għal kundizzjoni f'saħħitha, abbażi ta' valutazzjonijiet nazzjonali tas-saħħa tal-ħamrija.
Dawn il-valutazzjonijiet se jagħtu wkoll informazzjoni dwar politiki oħra tal-UE, bħal-LULUCF, il-PAK u l-ġestjoni tal-ilma.
Il-proposta ggwidata mill-prinċipju ta' min iniġġes iħallas titlob ukoll li l-Istati Membri jindirizzaw riskji inaċċettabbli għal saħħet il-bniedem u għall-ambjent ikkawżati mill-kontaminazzjoni tal-ħamrija.
L-Istati Membri se jkunu meħtieġa jidentifikaw, jinvestigaw, jivvalutaw u jnaddfu s-siti kontaminati.
Sistemi tal-ikel aktar reżiljenti b'Tekniki Ġenomiċi Ġodda
Il-bdiewa u n-nissiela jeħtieġu aċċess għall-innovazzjoni tal-ogħla livell.
It-teknoloġiji l-ġodda jistgħu jgħinu biex tingħata spinta lir-reżiljenza kemm għall-agrikoltura kif ukoll għall-art forestali u jipproteġu l-ħsad mill-effetti tat-tibdil fil-klima, it-telf tal-bijodiversità u d-degradazzjoni ambjentali.
Tekniki Ġenomiċi Ġodda (NGT) huma għodod innovattivi li jgħinu biex is-sistema tal-ikel tagħna żżid is-sostenibbiltà u r-reżiljenza tagħha.
Dawn jippermettu l-iżvilupp ta' varjetajiet ta' pjanti mtejba li huma reżistenti għall-klima u għall-organiżmi ta' ħsara, jeħtieġu inqas fertilizzanti u pestiċidi u jistgħu jiżguraw rendimenti ogħla, jgħinu biex l-użu u r-riskju tal-pestiċidi kimiċi jitnaqqsu bin-nofs, u jnaqqsu d-dipendenza tal-UE fuq l-importazzjonijiet agrikoli.
Fil-biċċa l-kbira tal-każijiet, dawn it-tekniki ġodda jwasslu għal bidliet aktar immirati, preċiżi u aktar rapidi mit-tekniki konvenzjonali, filwaqt li jkabbru għalla li hija l-istess bħal dik li setgħet tinkiseb b'tekniki klassiċi bħall-għażla taż-żrieragħ u t-trobbija inkroċjata.
Il-proposta tagħna se:
Materjali Riproduttivi tal-Pjanti u tal-Foresti aktar sostenibbli u varjati
Is-settur Ewropew taż-żrieragħ huwa l-akbar esportatur fis-suq globali taż-żrieragħ (20 % tas-suq globali b'valur stmat bejn €7 u €10 biljun u 7,000 kumpanija fil-biċċa l-kbira SMEs).
Huwa importanti li l-leġiżlazzjoni tkun aġġornata mal-evoluzzjoni tax-xjenza.
Din il-proposta se taġġorna u tissimplifika r-regoli attwali, li wħud minnhom għandhom aktar minn 50 sena.
Ir-Regolament propost dwar il-produzzjoni u l-kummerċjalizzazzjoni tal-materjali riproduttivi tal-pjanti u tal-foresti se jżid id-diversità u l-kwalità taż-żrieragħ, tal-biċċiet tal-pjanti, u ta' materjal riproduttiv ieħor tal-pjanti (PRM).
Dawn se jiggarantixxu rendimenti stabbli permezz ta' varjetajiet ta' pjanti li jibqgħu validi fil-futur billi l-ittestjar isir b'mod sostenibbli (eż. ir-reżistenza għall-mard).
Iż-żrieragħ se jkunu wkoll adattati aħjar għall-pressjonijiet tat-tibdil fil-klima u jgħinu biex jippreservaw id-diversità ġenetika tal-għelejjel ikkultivati u jikkontribwixxu għall-iżgurar tas-sigurtà tal-ikel.
Il-proposta se tnaqqas il-burokrazija u żżid l-effiċjenza u l-effikaċja tas-sistemi ta' reġistrazzjoni u ċertifikazzjoni.
Rigward il-materjali riproduttivi tal-foresti, se ngħinu biex niżguraw li s-siġra t-tajba titħawwel fil-post it-tajjeb sabiex il-foresti jkunu adattati aħjar għat-tibdil fil-klima.
It-tnissil tas-siġar jippermetti li jitħaffef l-adattament tal-foresti għat-tibdil fil-klima, u b'hekk jiġi żgurat li dawn jibqgħu produttivi fil-futur.
Innaqqsu l-iskart tal-ikel u tat-tessuti
Kull sena jinħlew kważi 59 miljun tunnellata ta' ikel (131 kg għal kull abitant) fl-UE b'valur tas-suq stmat għal €132 biljun.
L-unitajiet domestiċi jiġġeneraw aktar minn nofs il-ħela tal-ikel (53 %) u huma segwiti mis-settur tal-ipproċessar u tal-manifattura (20 %).
Il-ġlieda kontra l-ħela tal-ikel hija rebħa trippla: niffrankaw l-ikel biex jiġi kkunsmat mill-bniedem u b'hekk nikkontribwixxu għas-sigurtà tal-ikel.
Dan jgħin lill-kumpaniji u lill-konsumaturi jiffrankaw il-flus, u jnaqqas l-impatt ambjentali tal-produzzjoni u l-konsum tal-ikel.
Biex jitħaffef il-progress tal-UE, il-Kummissjoni tipproponi li, sal-2030, l-Istati Membri jnaqqsu l-ħela tal-ikel b'10 %, fis-settur tal-ipproċessar u l-manifattura, u bi 30 % (per capita), b'mod konġunt fil-bejgħ bl-imnut u l-konsum (ristoranti, servizzi tal-ikel u unitajiet domestiċi).
L-iskart tat-tessuti huwa wkoll ta' piż fuq ir-riżorsi naturali limitati.
Madwar 78 % tal-iskart tat-tessuti ma jinġabarx mill-konsumaturi separatament u jispiċċa fl-iskart domestiku mħallat li jkun maħsub biex jiġi inċinerat jew mormi f'miżbla.
Hemm aktar informazzjoni dwar il-proposta tal-lum fi stqarrija għall-istampa apposta.
Issa l-proposti se jiġu diskussi mill-Parlament Ewropew u mill-Kunsill fil-proċedura leġiżlattiva ordinarja.
Il-Patt Ekoloġiku Ewropew huwa essenzjali għal saħħet niesna u l-pjaneta tagħna.
Mindu ġie ppreżentat f'Diċembru 2019, ta bidu biex is-soċjetà u l-ekonomija tagħna jinbidlu mill-qiegħ u b'mod olistiku.
Il-pakkett tal-lum jikkonkludi l-proposti preċedenti taħt il-pilastru “riżorsi naturali” tal-Patt Ekoloġiku.
Dawn l-inizjattivi u l-miri tagħhom iserrħu fuq soluzzjonijiet li tipprovdilna n-natura bħala l-aqwa alleat li għandna fil-ġlieda kontra t-tibdil fil-klima.
Biex inwettqu n-newtralità klimatika, b'mod partikolari biex insaħħu l-assorbimenti tal-karbonju minn bjar naturali, inwettqu l-Liġi tal-UE dwar il-Klima u nħarsu l-impenji internazzjonali tal-Unjoni Ewropea kemm skont il-Ftehim ta' Pariġi kif ukoll skont il-Qafas tal-Bijodiversità ta' Kunming-Montreal, irridu nsaħħu mill-aktar fis ir-reżiljenza tal-ekosistemi naturali madwar l-UE, inżidu l-kapaċità tagħhom li jgħinuna nadattaw għat-tibdil fil-klima u nżommu l-kapaċità produttiva tagħhom biex niżguraw sigurtà dejjiema tal-ikel u tal-materjali.
Komunikazzjoni dwar l-Użu Sostenibbli tar-Riżorsi Naturali
Proposta għal Tekniki Ġenomiċi Ġodda
Mistoqsijiet u Tweġibiet dwar it-Tekniki Ġenomiċi Ġodda
Skeda informattiva dwar it-Tekniki Ġenomiċi Ġodda
Animazzjoni dwar it-Tekniki Ġenomiċi Ġodda
Proposta għall-Materjali Riproduttivi tal-Pjanti u tal-Foresti
Mistoqsijiet u Tweġibiet dwar il-Materjal Riproduttiv tal-Pjanti u tal-Foresti
Skeda informattiva dwar il-Materjal Riproduttiv tal-Pjanti u tal-Foresti
Proposta dwar l-Iskart tal-Ikel
Mistoqsijiet u Tweġibiet dwar il-Ħela tal-Ikel
Skeda informattiva dwar il-Ħela tal-Ikel
Proposta dwar il-Ħamrija
Mistoqsijiet u Tweġibiet dwar il-Ħamrija
Skeda informattiva dwar il-Ħamrija
Proposta dwar l-Iskart tat-Tessuti
Stqarrija għall-istampa dwar l-Iskart tat-Tessuti
Skeda informattiva dwar l-Iskart tat-Tessuti
Ilu kważi sentejn li ppreżentajna l-pakkett “Lesti għall-mira ta’ 55 %” biex nimplimentaw il-pilastru tal-klima tal-Patt Ekoloġiku.
Illum, qed inżidu mal-proposti preċedenti tagħna dwar ir-restawr tan-natura u t-tnaqqis tal-pestiċidi kimiċi, biex nirfdu l-pilastru tan-natura tal-Patt Ekoloġiku.
Dawn il-proposti huma marbuta mill-qrib ma’ xulxin u mal-ħtieġa għal azzjoni klimatika: ħamrija f’saħħitha tassorbi aktar karbonju, iżżomm aktar ilma u tipproteġina min-nixfiet.
U meta t-tekniki ġenomiċi ġodda jkunu jistgħu jintużaw b’mod sikur, il-bdiewa se jkollhom aċċess għal għelejjel aktar reżiljenti li jkunu jirrikjedu inqas pestiċidi.
L-innovazzjoni hija parti integrali mill-aġenda tagħna dwar is-sostenibbiltà tal-Patt Ekoloġiku, b’mod partikolari fil-qasam tal-ikel.
Irridu nagħtu l-għodod lill-bdiewa tagħna biex jipproduċu ikel sikur u tajjeb għas-saħħa li jkun adattat għall-kundizzjonijiet klimatiċi tagħna li qed jinbidlu u bħala rispett għall-pjaneta tagħna.
Dan jinkludi regoli ġodda dwar l-użu ta’ tekniki ġenomiċi ġodda u regoli modernizzati dwar il-pjanti u ż-żrieragħ tal-foresti biex tingħata spinta lid-diversità, lill-prattiki sostenibbli, lis-sigurtà tal-ikel u lill-kompetittività tal-UE.
Illum qed naħdmu aktar kontra l-ħela tal-ikel biex innaqqsu t-telf tal-ikel u nsaħħu s-sigurtà tal-ikel tagħna.
Issa għandna l-opportunità li nippjanaw għall-futur, infasslu mill-ġdid il-mod kif nipproduċu u nikkunsmaw l-ikel tagħna u noffru għażla akbar ta’ prodotti sikuri, sostenibbli u nutrittivi liċ-ċittadini tagħna.
Din hija wkoll opportunità li s-settur tal-biedja tal-UE u l-industrija tal-ikel għandhom biex ikunu minn ta’ quddiem nett li jagħżlu s-sostenibbiltà bħala t-trademark affidabbli tagħhom u b’hekk jibqgħu fuq quddiem nett fil-livell globali.
Illum qed nibnu l-Patt Ekoloġiku Ewropew mill-qiegħ nett!
Il-proposta tagħna, li se ssarraf fl-ewwel liġi Ewropea dwar il-ħamrija se tagħti spinta lir-reżiljenza tal-Ewropa u se tiżgura futur vijabbli għall-bdiewa, għas-sidien tal-art u għan-nies tagħna.
Fi ftit kliem, tiddefinixxi ħamrija f’saħħitha fil-qafas legali u tippermettilna niġbru d- <em>data</em> dwar l-istat tal-ħamrija, tinnormalizza l-ġestjoni sostenibbli tal-ħamrija u aktar importanti minn hekk, tgħin biex tiġi dekontaminata l-ħamrija mniġġsa.
Jekk ninvestu fil-ħamrija tagħna nkunu qed nibnu pedament tajjeb għal dak kollu li niżviluppaw fil-futur.
This site uses cookies to offer you a better browsing experience.
Find out more on how we use cookies.
Illum, il-Kummissjoni ħabbret ir-riżultati tas-sejħa tal-Erasmus+ tal-2023 għall-inizjattiva tal-Universitajiet Ewropej, li tipprovdi appoġġ għall-alleanzi tal-istituzzjonijiet tal-edukazzjoni għolja.
Dawn l-alleanzi tal-Universitajiet Ewropej qed ilaqqgħu flimkien ġenerazzjoni ġdida ta' Ewropej li jistgħu jistudjaw u jaħdmu f'pajjiżi differenti Ewropej, b'lingwi differenti, kif ukoll b'mod transettorjali u f'dixxiplini akkademiċi differenti.
Bis-saħħa ta' dawn l-alleanzi, l-istudenti jistgħu jiksbu lawrja billi jikkombinaw l-istudji f'diversi pajjiżi Ewropej.
Dan jikkontribwixxi għall-kompetittività internazzjonali tal-istituzzjonijiet tal-edukazzjoni għolja fl-Ewropa.
Bir-riżultati tal-lum, li jaraw żieda ta' 7 alleanzi ġodda tal-Universitajiet Ewropej, it-total ta' 50 alleanza issa jinvolvi aktar minn 430 istituzzjoni tal-edukazzjoni għolja f'35 pajjiż.
Dawn magħmulin mill-Istati Membri kollha tal-UE flimkien mal-Iżlanda, in-Norveġja, l-Albanija, il-Bożnija-Ħerzegovina, il-Montenegro, il-Maċedonja ta' Fuq, is-Serbja u t-Turkija.
L-istudenti ta' dawn l-istituzzjonijiet jistgħu jibbenefikaw minn offerta edukattiva tranżnazzjonali u innovativa unika, li tippermettilhom jiksbu l-ħiliet u l-kompetenzi essenzjali għall-ġejjieni.
Barra minn hekk, billi jissiebħu ma' kważi 1 700 sieħeb assoċjat, fost NGOs, intrapriżi, kif ukoll awtoritajiet lokali u reġjonali, il-50 alleanza tal-Universitajiet Ewropej joffru innovazzjoni fuq skala wiesgħa lir-reġjuni tal-Ewropa.
B'baġit globali rekord ta' €402.2 miljun mill-programm Erasmus+[1] għal din is-sejħa, kull alleanza se tirċievi sa €14.4 miljun għal erba' snin.
Is-sejħa tal-2023 tat il-possibbiltà lill-istituzzjonijiet tal-edukazzjoni għolja mill-pajjiżi tal-Balkani tal-Punent li mhumiex assoċjati mal-programm Erasmus+, biex jipparteċipaw bħala sħab sħaħ fis-sejħa.
B'riżultat ta' dan, l-istituzzjonijiet tal-edukazzjoni għolja mill-Albanija, il-Bożnija-Ħerzegovina u l-Montenegro ngħaqdu mal-inizjattiva flimkien ma' dawk tal-Maċedonja ta' Fuq u s-Serbja.
Bħas-sena l-oħra, l-alleanzi jistgħu jinvolvu lill-istituzzjonijiet tal-edukazzjoni għolja mill-pajjiżi tal-proċess ta' Bolonja bħala sħab assoċjati.
Bis-sejħa tal-2023, ingħaqdu wkoll mal-alleanzi kważi 30 istituzzjoni tal-edukazzjoni għolja mill-Ukrajna.
Fil-ħarifa tal-2023, il-Kummissjoni se tniedi s-sejħa għal proposti tal-Erasmus+ li jmiss, bl-għan li jintlaħaq l-objettiv tal-istrateġija Ewropea għall-universitajiet li tespandi 60 alleanza tal-Universitajiet Ewropej b'aktar minn 500 istituzzjoni tal-edukazzjoni sa nofs l-2024.
L-Inizjattiva tal-Universitajiet Ewropej tappoġġa alleanzi tranżnazzjonali ta' madwar disa' istituzzjonijiet tal-edukazzjoni għolja li jistgħu jinkludu tipi differenti ta' stabbilimenti (bħall-universitajiet komprensivi u tar-riċerka, l-universitajiet tax-xjenzi applikati, l-istituzzjonijiet tat-teknoloġija, l-iskejjel tal-arti kif ukoll l-istituzzjonijiet tal-edukazzjoni għolja u t-taħriġ vokazzjonali).
Dawn l-istituzzjonijiet jiżviluppaw kooperazzjoni strutturali, sostenibbli u sistemika fit-tul marbuta mal-edukazzjoni, ir-riċerka u l-innovazzjoni transfruntiera.
Joffru kurrikuli ffukati fuq l-istudenti b'mod konġunt f'kampusijiet interuniversitarji, fejn l-istudenti, il-persunal u r-riċerkaturi minn kull parti tal-Ewropa jistgħu jgawdu minn mobbiltà bla xkiel.
Il-Kummissjoni pproponiet l-inizjattiva tal-Universitajiet Ewropej lill-mexxejja tal-Unjoni Ewropea qabel is-Summit Soċjali ta' Gothenburg f'Novembru 2017, bħala part minn viżjoni ġenerali għall-ħolqien ta' Żona Ewropea tal-Edukazzjoni sal-2025.
L-istrateġija Ewropea għall-Universitajiet, li ġiet ippreżentata fl-2022, tistabbilixxi l-ambizzjoni li jiġu appoġġati 60 Università Ewropea li jinvolvu aktar minn 500 istituzzjoni tal-edukazzjoni għolja sa nofs l-2024.
Għal dan, huwa previst rekord ta' €1.1 biljun taħt l-Erasmus+ skont il-perjodu ta' programmazzjoni attwali 2021–2027.
L-appoġġ għad-dimensjoni tar-riċerka tal-Universitajiet Ewropej se jkun kopert mill-inizjattiva ta' Eċċellenza Ewropea taħt Orizzont Ewropa.
Is-sejħa tal-Erasmus+ tal-2023 għall-Universitajiet Ewropej kienet strutturata madwar żewġ fergħat.
Offriet li tipprovdi finanzjament sostenibbli għall-alleanzi ta' suċċess diġà eżistenti tal-istituzzjonijiet tal-edukazzjoni għolja biex isegwu l-viżjoni fit-tul tagħhom; l-alleanzi ta' suċċess diġà eżistenti espandew b'aktar minn 50 istituzzjoni ġdida tal-edukazzjoni għolja.
Is-sejħa appoġġat ukoll il-ħolqien ta' Universitajiet Ewropej ġodda fl-Ewropa, li jiġbru flimkien diversi istituzzjonijiet tal-edukazzjoni għolja b'viżjonijiet strateġiċi komuni.
Sejħa tal-Erasmus+ tal-2023 għall-Universitajiet Ewropej: riżultati
Inizjattiva tal-Universitajiet Ewropej
[1] Inkluż € 3.2 miljun mill-Istrument għall-Assistenza ta' Qabel l-Adeżjoni (IPA III) biex tkompli tiġi appoġġata l-parteċipazzjoni bħala sħab sħaħ tal-istituzzjonijiet tal-edukazzjoni għolja mill-pajjiżi tal-Balkani tal-Punent li mhumiex assoċjati mal-programm Erasmus+.
Immaġinaw li tistudjaw f’kampus tranżnazzjonali ta’ Università Ewropea, fejn l-istudenti jistgħu jagħżlu xiex, fejn u meta jistudjaw fi kwalunkwe Università sieħba tal-Alleanza.
L-istudenti u l-edukaturi naturalment jiksbu sett sħiħ ġdid ta’ kompetenzi peress li jibbenefikaw minn pedagoġija innovattiva u bbażata fuq l-isfidi, kif ukoll japprofittaw minn mobbiltà inkorporata.
L-Universitajiet Ewropej jirrivoluzzjonaw b’mod fundamentali l-edukazzjoni għolja u jippromwovu kemm l-identità kif ukoll il-valuri Ewropej.
Jistgħu jgħinuna nwittu t-triq lejn lawrja Ewropea konġunta, li ssaħħaħ is-sens qawwi ta’ appartenenza Ewropea fost il-gradwati.
Minn qalbi nifraħ lill-istituzzjonijiet tal-edukazzjoni kollha li rnexxew.
Illum, il-Kummissjoni qed tieħu passi b'rabta mal-Inizjattiva taċ-Ċittadini Ewropej (ECI) imsejħa “Nippreżervaw il-kożmetiċi li ma jinvolvux krudeltà – Nimpenjaw ruħna għal Ewropa mingħajr l-ittestjar fuq l-annimali”.
It-tweġiba tagħti ħarsa ġenerali komprensiva lejn il-qafas leġiżlattiv u politiku tal-UE rilevanti għall-użu tal-annimali għall-ittestjar.
Tipproponi wkoll azzjonijiet addizzjonali biex ikompli jonqos l-ittestjar fuq l-annimali.
Il-Kummissjoni tilqa' l-inizjattiva u tirrikonoxxi li l-benessri tal-annimali għadu tħassib serju għaċ-ċittadini Ewropej.
Tisħaq fuq ir-rwol ewlieni li għandha l-UE fit-tneħħija gradwali tal-użu tal-annimali fl-ittestjar u biex jitjieb it-trattament xieraq tal-annimali b'mod ġenerali.
Dan hu rifless b'mod speċjali fil-projbizzjoni totali tal-ittestjar fuq l-annimali għall-prodotti kożmetiċi, li ilha fis-seħħ fl-UE mill-2013.
Barra minn hekk, il-Kummissjoni se tniedi pjan direzzjonali ġdid b'sett ta' azzjonijiet leġiżlattivi u mhux leġiżlattivi biex tkompli tnaqqas l-ittestjar fuq l-annimali, bl-għan li eventwalment timxi lejn sistema regolatorja mingħajr ittestjar fuq l-annimali skont il-leġiżlazzjoni dwar is-sustanzi kimiċi (eż. REACH, ir-Regolament dwar il-Prodotti Bijoċidali, ir-Regolament dwar il-Prodotti għall-Protezzjoni tal-Pjanti, u l-mediċini tal-bniedem u veterinarji) u tkompli tappoġġa bil-qawwa l-alternattivi għall-ittestjar fuq l-annimali.
B'rabta mal-modernizzazzjoni tax-xjenza, il-Kummissjoni se tibqa' tappoġġa bil-qawwa r-riċerka għall-iżvilupp ta' alternattivi għall-ittestjar fuq l-annimali u tgħarrex il-possibbiltà li tikkoordina l-attivitajiet tal-Istati Membri f'dan il-qasam.
Bħala reazzjoni għall-objettivi speċifiċi tal-Inizjattiva taċ-Ċittadini Ewropej, il-Kummissjoni qed tippreżenta dawn l-azzjonijiet li ġejjin:
Minn April 2012 sal-lum, l-Inizjattivi taċ-Ċittadini Ewropej (ECI) saru għodda biex iċ-ċittadini jistiednu lill-Kummissjoni tipproponi azzjoni legali f'ċerti oqsma fejn il-Kummissjoni għandha s-setgħa li tagħmel dan.
Biex il-Kummissjoni tikkunsidra ECI, hemm bżonn il-firma ta' mill-inqas miljun ċittadin minn mill-inqas seba' Stati Membri tal-UE.
L-ECI huma waħda mill-għodod innovattivi ewlenin li jippromwovu d-demokrazija parteċipattiva fil-livell tal-UE.
Il-Kummissjoni kienet irreġistrat l-Inizjattiva taċ-Ċittadini Ewropej “Nippreżervaw il-kożmetiċi li ma jinvolvux krudeltà – Nimpenjaw ruħna għal Ewropa mingħajr l-ittestjar fuq l-annimali” fit-30 ta' Ġunju 2021.
L-organizzaturi tagħha ġabru l-appoġġ bejn il-31 ta' Awwissu 2021 u l-31 ta' Awwissu 2022.
Fil-25 ta' Jannar 2023, wara verifika ta' 1,217,916 dikjarazzjoni ta' appoġġ mill-awtoritajiet tal-Istati Membri, l-organizzaturi ppreżentaw l-inizjattiva lill-Kummissjoni għal eżami u tweġiba.
Din l-inizjattiva taċ-ċittadini hi d-disa' waħda li laħqet il-limiti meħtieġa mit-Trattat u r-Regolament dwar l-ECI.
Hi wkoll il-ħames inizjattiva ta' suċċess dwar it-trattament xieraq tal-annimali jew l-ambjent.
Folju informattiv
L-Inizjattiva taċ-Ċittadini Ewropej “Nippreżervaw il-kożmetiċi li ma jinvolvux krudeltà - Nimpenjaw ruħna għal Ewropa mingħajr l-ittestjar fuq l-annimali”
Azzjonijiet tal-UE għall-protezzjoni tal-annimali użati għal skopijiet xjentifiċi
Ir-Regolament tal-UE dwar il-kożmetiċi:
L-Inizjattivi taċ-Ċittadini Ewropej
Fl-aħħar 20 sena, il-Kummissjoni wettqet investiment impressjonanti ta’ aktar minn €1 biljun għall-iżvilupp, il-validazzjoni u l-użu ta’ alternattivi għall-ittestjar fuq l-annimali.
Dan l-isforz qed jibda jagħti l-frott għax uħud minn dawn l-għodod u l-metodi li ma jinvolvux l-annimali qed jsiru disponibbli għall-komunità xjentifika u qed jintużaw dejjem aktar għal skopijiet regolatorji.
Il-Kummissjoni se tibqa’ tappoġġa bil-qawwa s-sejbien ta’ alternattivi għall-ittestjar fuq l-annimali billi tipprovdi finanzjament xieraq, u se tibqa’ tgħarrex il-possibbiltà li tikkoordina l-attivitajiet tal-Istati Membri f’dan il-qasam.
Sodisfatta li ċ-ċittadini tal-UE qed jaħtfu attivament l-opportunità tal-Inizjattiva taċ-Ċittadini Ewropej biex isawru l-politika tal-UE u jinfluwenzaw dak li huwa għal qalbhom.
It-trattament xieraq tal-annimali hu importanti għall-Kummissjoni wkoll u għal hekk għandna liġi li tiżgura protezzjoni b’saħħitha tal-annimali fil-politiki kollha tal-UE.
Tassew nilqa’ l-kontribut addizzjonali li din l-inizjattiva qed tagħti għall-proċess tat-tfassil tal-politika tal-UE.
L-UE diġà ilha 10 snin tipprovdi l-aktar qafas avvanzat għall-protezzjoni tal-benessri tal-annimali.
Minn mindu fl-2013 daħlet il-projbizzjoni tal-ittestjar tal-kożmetiċi fuq l-annimali, ix-xjenza evolviet u l-Kummissjoni se tistħarreġ modi ġodda biex tħaffef is-sejbien ta’ metodi alternattivi għall-ittestjar fil-politiki kollha tagħha.
Approċċ gradwali jiżgura l-protezzjoni tas-saħħa tal-bniedem, tal-ambjent u tal-kompetittività tal-UE.
L-UE hi impenjata fil-qasam tat-trattament xieraq tal-annimali biex ittejjeb is-saħħa pubblika u tħares l-ambjent.
L-ittestjar fuq l-annimali jeħtieġ jitneħħa gradwalment fl-Ewropa, u min-naħa tagħna qed naħdmu għal dan il-għan billi nsibu alternattivi għalih u niżguraw li dawn l-alternattivi jkunu jistgħu jintużaw għal skopijiet regolatorji.
Illum, il-Kummissjoni Ewropea ddeċidiet li tressaq lil Ċipru u lil Malta quddiem il-Qorti tal-Ġustizzja tal-Unjoni Ewropea talli ttrasponew ħażin ir-regoli tal-UE dwar ir-rikonoxximent tal-kwalifiki professjonali (id-Direttiva 2005/36/KE kif emendata bid-Direttiva 2013/55/UE).
Ir-regoli nazzjonali attwali tagħhom qed joħolqu ostakli mhux ġustifikati għar-rikonoxximent transfruntier tal-kwalifiki professjonali u għalhekk qed ixekklu l-mobbiltà professjonali.
Dawn ir-regoli tal-UE għenu biex tinħoloq sistema moderna għar-rikonoxximent tal-kwalifiki u tal-esperjenza professjonali madwar l-UE.
Jagħmluha eħfef għall-professjonisti biex jipprovdu s-servizzi tagħhom fi Stati Membri differenti, filwaqt li jiżguraw livell aħjar ta' protezzjoni lill-konsumaturi u liċ-ċittadini.
Skont il-Kummissjoni:
Peress li l-Kummissjoni jidhrilha li Ċipru u Malta għadhom qed jiksru r-regoli tal-UE, iddeċidiet li tressaq il-każijiet quddiem il-Qorti tal-Ġustizzja tal-Unjoni Ewropea.
Dawk il-każijiet ta' ksur huma maħsuba biex jegħlbu bosta ostakli għall-professjonisti bi kwalifiki ta' livell għoli fis-settur tal-kostruzzjoni, bħall-periti, l-inġiniera, l-elettriċisti u l-installaturi tal-gass.
Is-settur tal-kostruzzjoni ġie identifikat bħala settur ta' prijorità f'Komunikazzjoni riċenti tal-Kummissjoni dwar is-Suq Uniku fit-30 sena tiegħu.
L-azzjoni tal-Kummissjoni ffokat ukoll fuq l-ostakli għall-professjonijiet mediċi u paramediċi u l-veterinarji, u fuq l-ostakli li joħolqu r-rekwiżiti lingwistiċi eċċessivi li jħallu impatt fuq ir-rikonoxximent tal-kwalifiki professjonali b'mod aktar ġenerali.
Id-Direttiva 2005/36/KE dwar il-Kwalifiki Professjonali hi strument leġiżlattiv essenzjali tal-UE li jippermetti r-rikonoxximent tad-diplomi u tal-kwalifiki professjonali fi Stat Membru ieħor tal-UE.
Hi prijorità politika li tiżgura traspożizzjoni u applikazzjoni korretti ta' dik id-Direttiva biex jitħarsu d-drittijiet tal-professjonisti fis-suq uniku, b'mod partikolari għall-mobbiltà tagħhom.
Minbarra dawn il-każijiet quddiem il-Qorti, il-Kummissjoni qed tibgħat ukoll ittra ta' intimazzjoni lill-Ġermanja u opinjoni motivata lill-Belġju, Ċipru u r-Rumanija għal ksur tad-Direttiva dwar il-Kwalifiki Professjonali.
Il-bażi tad-data tad-deċiżjonijiet ta' ksur
Deċiżjoni dwar ksur kontra Ċipru (INFR(2017) 4086)
Deċiżjoni dwar ksur kontra Malta (INFR(2018) 2299)
Iċ-Ċiklu tal-Ksur ta' Lulju 2023
Għaliex il-Kummissjoni qed tirrevedi d-Direttivi dwar vetturi li m'għadhomx jintużaw (ELVs) u l-użu mill-ġdid, ir-riċiklabbiltà u l-irkupru (3RTA)?
Kull sena, aktar minn sitt miljun vettura jaslu fi tmiem ħajjithom u jiġu ttrattati bħala skart fl-Ewropa.
L-immaniġġjar inadegwat tal-vetturi fi tmiem ħajjithom joħloq tniġġis u jiswa l-flus.
L-industrija tal-karozzi hija waħda mill-aktar setturi intensivi fir-riżorsi.
Evalwazzjonijiet reċenti wrew il-ħtieġa li tiżdied is-sostenibbiltà kemm tal-produzzjoni kif ukoll tat-trattament ta' tmiem il-ħajja tal-vetturi.
Biex jintlaħqu l-objettivi klimatiċi u ta' reżiljenza tal-UE, il-produzzjoni tal-vetturi trid issegwi perkors sostenibbli u dekarbonizzat, b'dipendenza mnaqqsa fuq ir-riżorsi primarji.
Is-settur awtomobilistiku fl-Ewropa jammonta għal 10 % tal-konsum globali tal-plastik, li jissarraf f' 6 miljun tunnellata fis-sena.
Barra minn hekk, is-settur huwa responsabbli għal sehem sinifikanti tad-domanda għall-azzar (17 %, madwar 7 miljun tunnellata fis-sena), l-aluminju (42 % għat-tagħmir kollu tat-trasport, madwar 2 miljun tunnellata fis-sena), u r-ram (6 %, użat għall-parts tal-karozzi).
L-elettrifikazzjoni tal-vetturi se tkompli żżid il-ħtieġa għal materja prima kritika (CRMs) bħal elementi terrestri rari.
Huwa essenzjali li l-vetturi l-ġodda jsiru aktar sostenibbli u ċirkolari biex nindirizzaw id-dipendenzi tagħna, innaqqsu l-impatt ambjentali marbut mal-estrazzjoni u l-ipproċessar tal-materjali primarji użati fil-vetturi, kif ukoll biex niffaċilitaw l-użu mill-ġdid u r-riċiklaġġ tal-vetturi li jaslu fi tmiem ħajjithom.
Ir-regoli attwali tal-UE rriżultaw f'titjib fil-ġbir tal-ELVs, tnaqqis b'suċċess tas-sustanzi perikolużi fil-vetturi u żieda fir-riċiklaġġ tal-ELVs għal madwar 85 % tal-materjali li fihom.
Madankollu, il-biċċa l-kbira ta' dawn il-materjali huma skart tal-metall li huwa mqatta' bċejjeċ u mhux magħżul u valorizzat biżżejjed.
19 % biss tal-plastik mill-ELVs jiġi riċiklat.
L-elettronika u l-materjali komposti bilkemm jiġu riċiklati.
Dan huwa potenzjal importanti mhux sfruttat, kemm għall-ambjent kif ukoll għall-ekonomija.
Barra minn hekk, bħalissa hemm wisq vetturi li ma jinġabrux kif suppost fi tmiem ħajjithom u ħafna karozzi qodma, mhux tajbin għat-triq u li jniġġsu jiġu esportati lejn pajjiżi terzi.
Fl-aħħar nett, it-trakkijiet, ix-xarabanks u l-muturi mhumiex koperti mil-leġiżlazzjoni eżistenti.
Dan jirrappreżenta sors potenzjali ta' tniġġis u telf sostanzjali ta' riżorsi li mhumiex qed jerġgħu jidħlu fl-ekonomija u jeħtieġ li jiġi sostitwit b'materjali primarji b'impronta ambjentali ferm ogħla.
X'inhuma l-elementi ewlenin li jipproponi r-Regolament il-ġdid?
L-ewwel objettiv tal-liġi riveduta huwa li ttejjeb iċ-ċirkolarità fid-disinn tal-vetturi, filwaqt li ssaħħaħ is-Suq Uniku.
Il-proposta tistabbilixxi sensiela ta' rekwiżiti biex jiġi żgurat li l-vetturi l-ġodda jkunu ddisinjati b'mod li jiffaċilita r-riċiklaġġ u l-użu mill-ġdid tal-ispare parts meta jaslu fi tmiem il-ħajja tagħhom.
It-tieni, il-proposta għandha l-għan li żżid l-użu ta' materjali riċiklati f'vetturi ġodda.
Il-vetturi l-ġodda għandhom jinkludu mill-inqas 25 % tal-plastik riċiklat.
Il-proposta tippermetti wkoll lill-Kummissjoni tistabbilixxi miri għall-azzar riċiklat, is-CRMs u l-aluminju, abbażi ta' valutazzjoni xierqa tal-valur miżjud u l-fattibbiltà tagħhom.
It-tielet objettiv huwa li jiżdiedu l-kwantità, il-kwalità u l-valur tal-materjal użat mill-ġdid u riċiklatli ġej mill-ELVs.
Għal dan l-għan, partijiet u materjali ta' valur għandhom jitneħħew mill-ELVs qabel it-tqattigħ u t-trattament tal-iskart għandu jittejjeb biex jippermetti riċiklaġġ ta' kwalità għolja.
Ir-raba' objettiv huwa li jiżdied il-ġbir tal-ELVs biex jitnaqqas l-għadd ta' “vetturi neqsin”.
Dan se jinkiseb permezz ta' miżuri ġodda ta' traċċabbiltà u kontroll.
Ir-Regolament propost jistabbilixxi wkoll rekwiżiti ġodda li jipprojbixxu l-esportazzjoni ta' vetturi li mhumiex tajbin għat-triq għat-toroq Ewropej, biex jiġi evitat li jiġġeneraw tniġġis tal-arja jew riskji għas-sikurezza fit-toroq f'pajjiżi terzi.
Il-ħames objettiv huwa li tiġi żgurata allokazzjoni ġusta tal-ispejjeż tal-ġestjoni tal-ELVs bejn l-operaturi ekonomiċi.
Il-produtturi se jkollhom jiżguraw li l-vetturi tagħhom jiġu ttrattati kif xieraq meta jaslu fi tmiem ħajjithom, possibbilment permezz tal-finanzjament tal-ispejjeż għar-riċiklaġġ li ma jistgħux jiġu koperti mir-riċiklaturi nfushom.
Fl-aħħar nett, il-kamp ta' applikazzjoni tal-leġiżlazzjoni attwali qed jiġi estiż progressivament għal kategoriji addizzjonali ta' vetturi inklużi t-trakkijiet, ix-xarabanks u l-muturi.
X'inhuma l-impatti ambjentali u ekonomiċi ġenerali tal-proposta?
Ir-Regolament propost huwa mistenni li jwassal għal tnaqqis annwali ta' 12.3 miljun tunnellata ta' CO2-eq fl-2035, ekwivalenti għal EUR 2.8 biljun.
Dan l-iffrankar huwa dovut għal valorizzazzjoni aħjar ta' 5.4 miljun tunnellata ta' materjali, minbarra l-ġbir u t-trattament ta' 3.8 miljun ELVs addizzjonali.
350 tunnellata ta' elementi terrestri rari jinġabru separatament fl-2035, li jiżdiedu għal 1,500 tunnellata fl-2040, li jikkontribwixxu għall-awtonomija strateġika tal-UE għall-materja prima kritika.
Meta jiġi kkombinat id-dħul stmat u l-valur monetizzat tal-iffrankar ta' CO2, huwa mistenni li dan ir-Regolament jiġġenera dħul nett ta' 1.8 biljun fl-2035.
L-ispiża totali tar-Regolament propost għall-operaturi ekonomiċi u l-konsumaturi kollha flimkien hija stmata għal inqas minn EUR 70 għal kull vettura mqiegħda fis-suq fl-2035.
X'se jkun l-impatt tar-Regolament propost fuq is-settur awtomobilistiku u fuq l-operaturi tal-immaniġġjar tal-iskart?
Fuq terminu medju sa twil, il-miżuri proposti se jiġġeneraw iffrankar tal-enerġija fl-istadju tal-manifattura, inaqqsu d-dipendenza fuq il-materja prima għall-industrija awtomobilistika tal-UE, filwaqt li jiżguraw li t-tranżizzjoni lejn mobbiltà b'emissjonijiet żero tkun sostenibbli u ċirkolari.
L-impatti limitati fuq terminu qasir huma primarjament relatati mal-isforzi meħtieġa biex jiżdiedu l-ammonti ta' plastik riċiklat u jittejjeb it-trattament tal-vetturi fi tmiem il-ħajja tagħhom bħala parti mir-responsabbiltà estiża tal-produttur.
Għas-settur tal-immaniġġjar tal-iskart, ir-Regolament propost joħloq kemm dħul (valuri miżjuda fil-parts tal-bdil u materjali riċiklati) kif ukoll spejjeż (investimenti f'kapaċità u teknoloġiji ġodda).
Ir-Regolament propost huwa mistenni li jimmodernizza b'mod sinifikanti l-industrija taż-żarmar, it-tqattigħ u r-riċiklaġġ tal-UE, filwaqt li joħloq l-impjiegi u t-tkabbir madwar l-Ewropa.
X'se jinbidel għall-konsumaturi u l-utenti tal-vetturi bħala riżultat tal-miżuri proposti?
Il-miżuri biex tingħata spinta lis-suq tal-ispare parts użati se jagħmlu dawn il-partijiet disponibbli b'mod aktar wiesa' għall-konsumaturi.
Dawn huma orħos b'mod sinifikanti minn dawk ġodda.
Dan se jagħmel il-manutenzjoni tal-vetturi aktar affordabbli u jtawwal il-ħajja operattiva tagħhom.
Miżuri li jagħmlu d-disinn tal-vetturi aktar ċirkolari (bħall-inkorporazzjoni tal-plastik riċiklat) se jwasslu għal żieda modesta fil-prezzijiet, stmati li jkunu inqas minn EUR 40 għal konsumatur li jixtri vettura ġdida.
X'inhu l-impatt soċjali mistenni tal-proposta?
Kif se taffettwa l-impjiegi fis-setturi tal-karozzi u f'setturi oħra kkonċernati?
Il-proposta kif se taffettwa lill-kumpaniji żgħar u medji?
Dan huwa mistenni li joħloq 22,100 impjieg addizzjonali, ħafna minnhom fl-SMEs attivi fis-settur tal-ġestjoni tal-iskart u tar-riċiklaġġ.
Il-SMEs fis-settur taż-żarmar jiffaċċjaw sfidi importanti marbuta mal-vetturi elettriċi, b'mod partikolari minħabba ħtiġijiet ġodda ta' taħriġ u investiment.
Ir-Regolament propost se jħeġġeġ il-modernizzazzjoni ta' dawn il-kumpaniji, irawwem l-innovazzjoni biex jittejbu s-separazzjoni, it-trattament u r-riċiklaġġ tal-iskart minn vetturi li m'għadhomx jintużaw, li jwassal għal outputs ta' kwalità ogħla.
Barra minn hekk, il-miżuri mfassla biex jappoġġaw is-suq għall-ispare parts użati u l-miri obbligatorji għall-plastik riċiklat huma mistennija li jagħtu spinta lill-kompetittività taż-żarmar, peress li huma l-fornituri primarji ta' dawn il-partijiet u tal-iskart tal-plastik destinat għar-riċiklaġġ.
Il-miżuri biex jiġu indirizzati l- “vetturi neqsin” se jkollhom ukoll impatt pożittiv fuq is-settur taż-żarmar, peress li dawn se jirriżultaw f'volum addizzjonali importanti ta' ELVs ikkonsenjati lil faċilitajiet ta' trattament awtorizzati.
Il-miżuri proposti dwar ir-responsabbiltà estiża tal-produttur (EPR) se jkunu kruċjali biex jiġi żgurat li l-manifatturi tal-vetturi jipprovdu l-appoġġ finanzjarju meħtieġ lil dawk li jiżżarmaw biex iżommu l-kompetittività tagħhom u jiżguraw trattamenti aħjar tal-vetturi li ma għadhomx jintużaw.
Għaliex ir-Regolament propost jirregola l-esportazzjoni ta' vetturi użati?
L-UE hija l-akbar esportatur fid-dinja ta' vetturi użati.
Fl-2020, l-għadd ta' vetturi użati esportati lejn pajjiżi terzi ammonta għal 870,000 vettura b'valur ta' EUR 3.85 biljun.
Il-biċċa l-kbira tal-karozzi jiġu esportati lejn l-Afrika, l-Ewropa tal-Lvant, l-Asja Ċentrali u l-Lvant Nofsani.
Filwaqt li l-ELVs jitqiesu bħala skart perikoluż u l-esportazzjoni tagħhom mill-UE lejn pajjiżi mhux tal-OECD hija pprojbita, dan mhuwiex il-każ għal vetturi użati li ma jkunux laħqu formalment l-istadju tal-iskart.
Biex tiġi indirizzata din is-sitwazzjoni, ir-Regolament propost jistabbilixxi mudell ġdid fejn vetturi tajbin għat-triq biss — karozzi tal-passiġġieri, vannijiet, trakkijiet u xarabanks — ikunu awtorizzati li jiġu esportati mill-Unjoni.
Biex tiġi ffaċilitata l-implimentazzjoni, ir-Regolament propost jiċċara wkoll id-definizzjoni ta' vetturi li m'għadhomx jintużaw u jintroduċi kriterji obbligatorji li jippermettu li ssir distinzjoni aktar faċli bejn il-vetturi tal-iskart u dawk użati.
Il-paġna web tal-ENV
Illum, il-Kummissjoni żvelat ġabra komprensiva ta' miżuri bil-għan li ssaħħaħ iż-Żona Ewropea tar-Riċerka (ŻER) u tagħmilha aktar reżiljenti, attraenti u kompetittiva.
Dawn il-miżuri se jikkontribwixxu għal azzjoni prijoritarja tal-Aġenda Politika taż-ŻER 2022–2024, jiġifieri l-promozzjoni ta' karrieri attraenti u sostenibbli fir-riċerka.
Dawn l-inizjattivi se jġibu magħhom benefiċċji sostanzjali għal 2 miljun riċerkatur madwar l-Ewropa billi jappoġġaw l-opportunitajiet tax-xogħol stabbli u mħallsa tajjeb.
B'mod partikolari, ir-riċerkaturi fil-bidu tal-karriera tagħhom u talenti oħra Ewropej fil-qasam tar-riċerka se jiġu mħeġġa jibqgħu fl-Ewropa filwaqt li se jiġu indirizzati l-kwistjonijiet ta' prekarjetà fil-karrieri tagħhom.
Fl-istess ħin, se jsiru sforzi biex l-Ewropa ssir destinazzjoni attraenti għat-talenti internazzjonali, u b'hekk tkompli tissaħħaħ l-attraenza tagħha fix-xena globali.
Il-ġabra ta' miżuri tinkludi:
Bl-appoġġ tagħha għat-talenti fil-qasam tar-riċerka, il-Kummissjoni għandha l-għan li ssaħħaħ is-sistema sħiħa tar-riċerka u l-innovazzjoni fl-Ewropa.
Bit-tisħiħ tal-attraenza u tal-effettività tal-karrieri fir-riċerka, il-pedament għar-riċerka rivoluzzjonarja u l-iżvilupp tat-teknoloġiji mill-aktar avvanzati.
Dan, min-naħa tiegħu, jiżgura l-kompetittività tal-Ewropa fis-setturi vitali, inklużi dawk tas-saħħa, tad-difiża, tat-teknoloġiji diġitali u tat-teknoloġiji ekoloġiċi.
It-tisħiħ tal-karrieri fir-riċerka huwa l-aktar objettiv importanti għall-Istati Membri fl-Aġenda Politika taż-ŻER.
Ir-Rakkomandazzjoni tal-Kunsill proposta tindirizza l-isfidi tal-karrieri fir-riċerka fl-Ewropa b'approċċ li jkopri s-setturi kollha, f'konformità mal-Konklużjonijiet tal-Kunsill ta' Mejju 2021 dwar il-karrieri fir-riċerka u abbażi tal-konsultazzjonijiet mal-partijiet ikkonċernati rilevanti kollha.
L-aspetti koperti jinkludu:
Ir-Rakkomandazzjoni tal-Kunsill proposta tintroduċi Karta għar-Riċerkaturi ġdida, indirizzata lir-riċerkaturi, lil min iħaddem, lill-finanzjaturi u lil dawk li jfasslu l-politika.
Din hija evoluzzjoni tal-Karta Ewropea għar-Riċerkaturi preċedenti (2005) u tal-Kodiċi ta' Kondotta għar-Reklutaġġ tar-Riċerkaturi.
Il-Karta Ewropea għar-Riċerkaturi kienet ġabra ta' prinċipji u rekwiżiti ġenerali li speċifikaw ir-rwoli, ir-responsabbiltajiet u l-intitolamenti tar-riċerkaturi, kif ukoll ta' min iħaddem u/jew tal-finanzjaturi tar-riċerkaturi.
Il-Kodiċi ta' Kondotta għar-Reklutaġġ tar-Riċerkaturi kien jikkonsisti f'ġabra ta' prinċipji u rekwiżiti ġenerali li għandhom jiġu segwiti minn min iħaddem u/jew mill-finanzjaturi meta jaħtru jew jirreklutaw ir-riċerkaturi, u huma komplementari għal dawk deskritti fil-Karta Ewropea għar-Riċerkaturi.
1444 organizzazzjoni madwar l-Ewropa approvaw il-prinċipji preċedenti tal-Karta u tal-Kodiċi.
Il-Karta l-ġdida tibni fuq dan ta' hawn fuq, bi prinċipji aġġornati u struttura simplifikata.
Hija indirizzata lir-riċerkaturi kif ukoll lill-impjegaturi u lill-finanzjaturi tar-riċerka fis-setturi pubbliċi u privati.
Dan se jkun strument ewlieni tal-politika tal-UE biex tingħata spinta lill-karrieri attraenti tar-riċerkaturi u se jiffaċilita l-implimentazzjoni mill-organizzazzjonijiet li jwettqu r-riċerka u li jiffinanzjaw ir-riċerka, filwaqt li jrawwem kundizzjonijiet tax-xogħol tajbin għar-riċerkaturi fl-istadji kollha tal-karriera.
ResearchComp hija l-ewwel Qafas tal-Kompetenzi għar-Riċerkaturi tal-UE u hija inizjattiva ewlenija fil-kuntest tas-Sena Ewropea tal-Ħiliet.
F'konformità mal-Komunikazzjoni l-ġdida taż-ŻER u mal-Aġenda għall-Ħiliet għall-Ewropa adottata mill-Kummissjoni fl-2020, l-għan tal-inizjattiva hija li r-riċerkaturi jiġu mgħammra b'sett ta' ħiliet trasversali meħtieġa għall-karrieri fis-setturi kollha tas-soċjetà, inkluż id-dinja akkademika, in-negozji u l-industrija, l-amministrazzjoni pubblika, jew l-iżvilupp ta' negozji ġodda tagħhom stess.
Is-sit web il-ġdid se jappoġġa l-iżvilupp tat-taħriġ dottorali adattat u tal-opportunitajiet tat-taħriġ immirati, inkluż permezz tal-mikrokredenzjali.
Dan se jwassal ukoll biex ir-riċerkaturi jkollhom stampa ċara tal-ħiliet trasversali tagħhom u biex itejbu l-ħiliet fejn meħtieġ.
ResearchComp hija l-ewwel għodda ġdida żviluppata mill-Kummissjoni biex tkompli ssaħħaħ il-karrieri fir-riċerka.
Qed jitħejjew strumenti ġodda, appoġġati wkoll mir-Rakkomandazzjoni tal-Kunsill proposta llum.
Dan jinkludi l-Pjattaforma tat-Talenti taż-ŻER bħala punt uniku ta' servizz online għar-riċerkaturi li se jservi bħala punt tad-dħul għal għadd ta' servizzi; Osservatorju tal-Karrieri fir-Riċerka u l-Innovazzjoni biex jimmonitorja l-karrieri b'data u evidenza aġġornati, li jikkontribwixxi għat-titjib tas-sistema tar-riċerka u tal-innovazzjoni u jiżviluppa politiki bbażati fuq l-evidenza; u strateġija ta' investiment li tappoġġa l-bidla organizzattiva, li ssejjaħ lill-atturi fis-suq tax-xogħol fir-riċerka u l-innovazzjoni biex jingħaqdu flimkien għal karrieri ta' riċerka aktar attraenti.
L-Istati Membri se jiddiskutu l-proposta tal-Kummissjoni għal Rakkomandazzjoni tal-Kunsill, inkluża l-Karta għar-Riċerkaturi l-ġdida, bil-ħsieb tal-adozzjoni finali mill-Kunsill.
Il-Kummissjoni se ssegwi l-implimentazzjoni tad-dispożizzjonijiet tar-Rakkomandazzjoni tal-Kunsill ladarba tiġi adottata, u se tappoġġa l-adozzjoni u l-użu ta' ResearchComp biex timmassimizza l-benefiċċji tiegħu.
Il-Kummissjoni diġà qed taħdem fuq it-titjib u l-iżvilupp ta' inizjattivi oħra b'appoġġ għall-karrieri fir-riċerka, inkluż EURAXESS, il-Pjattaforma tat-Talenti taż-ŻER, RESAVER, u l-osservatorju dwar il-karrieri fir-riċerka u l-innovazzjoni li se jippermettu l-monitoraġġ tal-effetti tal-implimentazzjoni tar-Rakkomandazzjoni tal-Kunsill proposta llum.
Barra minn hekk, il-Kummissjoni qed tiżviluppa proġett pilota, antiċipat fl-2024, li jittestja l-prinċipji għal strateġija ta' investiment biex tappoġġa l-organizzazzjonijiet fit-territorju taż-ŻER fl-implimentazzjoni tal-qafas Ewropew għall-karrieri fir-riċerka u l-Karta għar-Riċerkaturi.
Il-Komunikazzjoni tal-Kummissjoni tal-2020 dwar “ŻER ġdida għar-Riċerka u l-Innovazzjoni” enfasizzat l-importanza ta' kundizzjonijiet ta' qafas adegwati biex jappoġġaw il-karrieri fir-riċerka fl-Ewropa.
Din irreferiet għal sett ta' miżuri, inkluż l-iżvilupp ta' Qafas Ewropew ta' Kompetenzi għar-Riċerkaturi, li huwa wkoll azzjoni tal-Aġenda għall-Ħiliet il-ġdida.
Il-Konklużjonijiet tal-Kunsill ta' Mejju 2021 dwar "Approfondiment taż-Żona Ewropea tar-Riċerka: Nagħtu lir-riċerkaturi karrieri u kundizzjonijiet tax-xogħol attraenti u sostenibbli u nagħmlu ċ-ċirkolazzjoni tal-imħuħ realtà", talbu lill-Kummissjoni biex tagħmel proposta bbażata fuq qafas komprensiv li jindirizza l-isfidi relatati mal-karrieri fir-riċerka fis-setturi kollha, bħala evoluzzjoni possibbli tal-Karta u tal-Kodiċi għar-Riċerkaturi.
Il-ġabra ta' miżuri tal-lum hija r-riżultat ta' snin ta' konsultazzjonijiet mal-Istati Membri u mal-partijiet ikkonċernati, inkluż mill-2022 fil-kuntest tal-Forum taż-ŻER.
Hija bbażata wkoll fuq studji kkuntrattati mill-Kummissjoni jew minn partijiet terzi, inkluż l-OECD.
Aġenda Politika taż-Żona Ewropea tar-Riċerka (2022 – 2024)
Proposta għal Rakkomandazzjoni tal-Kunsill dwar qafas Ewropew biex jattira u jżomm it-talenti tar-riċerka, tal-innovazzjoni u intraprenditorjali fl-Ewropa
Dan l-impenn se jġib miegħu benefiċċji għal 2 miljun riċerkatur.
Se jappoġġa l-karrieri fir-riċerka u se jsaħħaħ iż-Żona Ewropea tar-Riċerka għal pajsaġġ tal-innovazzjoni kompetittiv.
Billi naġixxu flimkien mal-Istati Membri, mas-settur akkademiku u mal-industrija, nistgħu ntejbu l-kundizzjonijiet tax-xogħol biex niżguraw li din il-ġenerazzjoni ta’ xjentisti u innovaturi tibqa’ u tirnexxi fl-Ewropa.
Illum, waqt is-Summit bejn l-UE u l-Ġappun, il-President von der Leyen ħabbret li l-Kummissjoni se tkun qed tneħħi r-restrizzjonijiet fuq l-importazzjoni għall-ikel wara l-inċident nukleari f'Fukushima.
It-tneħħija tal-miżuri toriġina mir-riżultati pożittivi tal-kontrolli li saru fuq il-prodotti mill-awtoritajiet Ġappuniżi u l-Istati Membri.
Minnufih wara l-inċident, l-UE kienet ħadet il-miżuri neċessarji biex tħares is-saħħa tal-bniedem mill-kontaminazzjoni radjuattiva possibbli mill-ikel u l-għalf importati mill-Ġappun u kienet imponiet ittestjar bir-reqqa qabel l-esportazzjoni tal-prodotti tal-ikel għar-radjuattività.
Mill-adozzjoni ta' dawn ir-restrizzjonijiet fl-2011 sal-lum, il-Kummissjoni għamlet rieżami tagħhom kull sentejn u naqqsithom gradwalment hekk kif naqsu r-riskji.
L-aħħar rieżami għamlitu f'Settembru tal-2021 u dan illimita r-restrizzjonijiet tal-ittestjar ta' qabel l-esportazzjoni għall-faqqiegħ selvaġġ, għal ċerti speċijiet tal-ħut u għall-pjanti selvaġġi tajbin għall-ikel.
Livell massimu strett ta' 100 Bq/kg għall-ikel mill-Ġappun ilu fis-seħħ fl-UE minn Ġunju tal-2011.
Dan il-livell massimu dejjem ġie rrispettat bis-sħiħ u jixhed l-effettività tas-sistemi tal-kontroll u tal-monitoraġġ Ġappuniżi.
Madanakollu, issa li r-restrizzjonijiet tneħħew għalkollox, hu importanti li l-Gvern Ġappuniż jibqa' jimmonitorja l-produzzjoni domestika għar-radjuattività.
B'mod partikolari, din tinkludi l-ħut, il-prodotti tas-sajd u l-makroalga li jinsabu viċin il-post mnejn kien ħareġ l-ilma ttrattat mis-sistema ALPS.
Dawn iridu jiġu monitorjati għall-preżenza tar-radjonuklidi, inkluż tat-tritju.
Hu importanti wkoll li l-Gvern Ġappuniż jagħmel ir-riżultati kollha disponibbli għall-pubbliku.
L-Istati Membri approvaw ir-Regolament li jneħħi r-restrizzjonijiet, li ġie adottat illum mill-Kummissjoni.
* Aġġornata fl-14/07/2023.
Fl-UE, aħna għandna wieħed mill-ogħla standards tas-sikurezza tal-ikel fid-dinja.
Il-prijorità ewlenija tal-ħidma tagħna hi li dan l-istandard inżommuh.
Hu għalhekk li, wara l-ħidma diliġenti tal-awtoritajiet Ġappuniżi u l-kollaborazzjoni mill-qrib mal-esperti tagħna matul dawn l-aħħar snin, issa ninsabu fil-pożizzjoni li nneħħu r-restrizzjonijiet fuq l-importazzjoni għall-ikel minn Fukushima.
Ir-riżultati favorevoli tal-kontroll ta’ dawn l-aħħar snin jixhdu l-impenn u l-kooperazzjoni b’saħħithom tas-sħab Ġappuniżi tagħna, u ninsab grata ħafna għal kull min għamel dan possibbli.
Liema proġetti qed jiġu appoġġati minn din is-sejħa fuq skala kbira?
It-tielet sejħa fuq skala kbira tespandi bil-kbir il-portafoll tal-Fond għall-Innovazzjoni tal-proġetti appoġġati u tat-teknoloġiji innovattivi biex tintlaħaq in-newtralità klimatika sal-2050.
B'appoġġ għall-objettivi tar-REPowerEU biex jintemmu l-importazzjonijiet tal-Ewropa tal-fjuwils fossili Russi, din is-sejħa tkopri proġetti f'erba' kategoriji differenti: id-dekarbonizzazzjoni ġenerali; l-elettrifikazzjoni tal-industrija u l-idroġenu; il-manifattura tat-teknoloġija nadifa, u l-proġetti pilota ta' daqs medju.
Ir-riżultati ta' din is-sejħa l-ġdida juru li qed jiġu żviluppati proġetti innovattivi fil-biċċa l-kbira tal-pajjiżi tal-UE.
7 Stati Membri ġodda se jirċievu finanzjament għall-proġetti fuq skala kbira: l-Awstrija, il-Kroazja, iċ-Ċekja, id-Danimarka, il-Greċja, l-Irlanda u l-Portugall.
Jekk jingħaddu wkoll il-proġetti fuq skala żgħira, il-Fond għall-Innovazzjoni issa qed jappoġġa proġetti f'total ta' 22 pajjiż.
Daħlu 239 applikazzjoni b'total ta' talbiet li jaqbeż il-baġit inizjalment allokat ta' €3 biljun.
Madwar 196 kienu eliġibbli u ammissibbli għall-evalwazzjoni u 41 finalment intgħażlu biex jirċievu għotjiet ta' €3.6 biljun.
Il-proġetti kollha f'din is-sejħa li ntgħażlu minn qabel għandhom jibdew joperaw qabel l-2030, u se jkollhom il-potenzjal komuni li jevitaw 221 miljun tunnellata ta' emissjonijiet tas-CO2eq fl-ewwel 10 snin tal-operat tagħhom.
Lil hinn minn dawn il-proġetti magħżula minn qabel, hemm riżerva solida ta' proġetti ta' proposti promettenti fis-setturi kollha.
Dawn jistgħu javvanzaw bit-tħejjijiet tagħhom u jerġgħu jissottomettu l-applikazzjonijiet fil-futur fis-sejħa għall-proposti li jmiss li hi ppjanata għal tmiem l-2023.
Il-Fond għall-Innovazzjoni kif qed jikkontribwixxi għall-objettivi tar-REPowerEU?
Il-Kummissjoni adattat il-Fond għall-Innovazzjoni biex tiġi megħjuna l-implimentazzjoni tal-Pjan REPowerEU għall-eliminazzjoni gradwali tad-dipendenza tal-Ewropa fuq il-fjuwils fossili Russi.
Is-suġġetti tal-“manifattura tat-teknoloġija nadifa” u tal-“elettrifikazzjoni tal-industrija u l-idroġenu” huma integrali għall-ambizzjonijiet tal-Pjan REPowerEU.
Fil-kategorija tal-manifattura, ġiet imfittxija l-produzzjoni ta' komponenti innovattivi meħtieġa għall-enerġija rinnovabbli, l-elettrolizzaturi, il-pompi tas-sħana u l-ħżin tal-enerġija.
Fil-kategorija tal-elettrifikazzjoni tal-industrija u l-idroġenu, l-industrija kienet stimulata direttament biex issir inqas dipendenti fuq il-gass billi kienet megħjuna tagħmel tranżizzjoni lejn l-użu tal-elettriku u tal-idroġenu.
Sabiex jiġi żgurat li l-proġetti kienu lesti li jużaw l-għotja biex jittestjaw iż-żieda fil-produzzjoni tagħhom fi żmien qasir, il-kriterji tal-“maturità tal-proġett” kellhom piż ikbar meta mqabbla mal-kriterji l-oħra f'din is-sejħa.
B'riżultat ta' dan, il-proġetti l-aktar maturi kienu aktar ta' suċċess u dawn għandhom ikunu lesti biex jibdew joperaw aktar malajr, b'hekk iħaffu t-tranżizzjoni tal-Ewropa lejn l-enerġija nadifa.
Il-proġetti kollha magħżula minn qabel se jkunu operazzjonali sal-2030.
Il-Fond għall-Innovazzjoni kif qed iwieġeb għall-prijoritajiet tal-Att dwar l-Industrija b'Emissjonijiet Żero Netti?
Il-Fond għall-Innovazzjoni jappoġġa bis-sħiħ il-prijoritajiet tal-Att dwar l-Industrija b'Emissjonijiet Żero Netti (NZIA).
Dan jibqa' l-istrument ewlieni ta' finanzjament fil-livell tal-UE fit-tranżizzjoni lejn ekonomija b'livell baxx ta' emissjonijiet tal-karbonju u b'emissjonijiet tal-karbonju żero netti li jgħin biex jitnaqqas id-distakk fil-kostijiet bejn l-enerġija u l-industrija konvenzjonali u nadifa, u jaċċellera d-dimostrazzjoni u l-użu ta' soluzzjonijiet innovattivi b'livell baxx ta' emissjonijiet tal-karbonju fl-Ewropa.
Għalhekk huwa wieħed mill-għodod ewlenin tal-Pjan Industrijali tal-Patt Ekoloġiku tal-UE u element tar-reazzjoni għall-politika industrijali li tappoġġa t-teknoloġija nadifa mmexxija mis-sħab globali tal-UE.
L-applikazzjoni ta' Siġill ta' Sovranità proposta fil-Pjattaforma għat-Teknoloġiji Strateġiċi għall-Ewropa (STEP) tqarreb lill-industrija tal-UE lejn il-ksib tal-miri klimatiċi tal-UE, tal-objettivi tal-Att dwar l-Industrija b'Emissjonijiet Żero Netti (NZIA) għall-kapaċitajiet tal-manifattura domestika u tal-miri għall-ħżin tas-CO2 kif ukoll tal-għanijiet għall-idroġenu rinnovabbli tal-Pjan REPowerEU.
B'mod partikolari, il-kategorija ddedikata tal-proġett “manifattura tat-teknoloġija nadifa” għenet biex tattira għadd ta' proġetti bħal dawn għat-tielet sejħa fuq skala kbira u b'riżultat ta' dan, 11-il proġett intgħażlu minn qabel għall-finanzjament.
Il-proġetti tal-“manifattura tat-teknoloġija nadifa” se jibbenefikaw ukoll mill-azzjonijiet l-oħra fl-Att dwar l-Industrija b'Emissjonijiet Żero Netti (NZIA).
Meta l-kapaċità stabbilita fl-applikazzjonijiet tal-proġett titqabbel mal-objettivi tal-NZIA li tingħata spinta lill-kapaċità tal-manifattura domestika, jista' jiġi stmat li l-proposti kollha sottomessi għat-tielet sejħa fuq skala kbira jistgħu jikkontribwixxu sa 38 % tal-objettiv tal-kapaċità tal-produzzjoni tal-pannelli fotovoltajċi tal-NZIA tal-2030 u sa 42 % tal-objettiv tal-kapaċità tal-produzzjoni tal-elettrolizzaturi.
Jekk jitqiesu l-proġetti kollha tal-Fond għall-Innovazzjoni mogħtija s'issa jew magħżula għall-għotjiet minn qabel fit-tielet sejħa fuq skala kbira, dawn ikopru 17 % tal-objettiv tal-kapaċità tal-produzzjoni tal-pannelli fotovoltajċi tal-NZIA tal-2030 u 11 % tal-objettiv tal-kapaċità tal-produzzjoni tal-elettrolizzaturi.
Bl-istess mod il-proġetti sottomessi għat-tielet sejħa fuq skala kbira jistgħu jaqbdu 32 % tas-CO2 għall-mira tal-ħżin proposta fin-NZIA u l-proġetti kollha tal-Fond għall-Innovazzjoni li ngħataw għotja jew li ntgħażlu minn qabel biex jingħataw għotja sa issa jkopru 21 % tal-mira għall-ħżin tas-CO2 tal-NZIA.
Il-proġetti tal-idroġenu ffinanzjati f'din is-sejħa huma marbuta mal-Bank Ewropew tal-Idroġenu?
F'din is-sejħa, is-suġġett “l-elettrifikazzjoni tal-industrija u l-idroġenu” kien disponibbli biex jappoġġa l-katina ta' provvista tal-idroġenu rinnovabbli kollha u s-setturi tad-domanda.
Il-ħames kriterji tal-għoti ġew applikati mill-esperti indipendenti biex jagħżlu l-aqwa proġetti.
L-għotjiet regolari tal-proġett tal-Fond għall-Innovazzjoni se jiġu żborżati mal-kisba tal-istadji importanti tal-proġett.
Huwa mistenni li l-proġetti li jingħataw għotjiet tal-Fond għall-Innovazzjoni se jgħinu biex juru li l-idroġenu rinnovabbli huwa lest għall-kummerċjalizzazzjoni u għandu argument għall-vijabbiltà.
Dan huwa differenti mill-Bank Ewropew tal-Idroġenu, ippreżentat f'Marzu tal-2023 flimkien mal-Att dwar l-Industrija b'Emissjonijiet Żero Netti.
Il-Bank Ewropew tal-Idroġenu se jkun operazzjonalizzat permezz tal-irkantijiet pilota li jmiss għall-produzzjoni tal-idroġenu rinnovabbli.
Il-mira tal-ewwel irkantijiet se tkun il-produzzjoni tal-idroġenu rinnovabbli u dawn se jipprovdu appoġġ ibbażat fuq l-output fil-forma ta' primjum fiss.
F'dan il-mekkaniżmu, il-proġetti ta' suċċess huma dawk li joffru li jirċievu l-aktar livell baxx ta' appoġġ (filwaqt li jissodisfaw sett ta' kontrolli f'termini tas-solidità u l-kredibbiltà tal-offerti).
Għaldaqstant, l-iskeda tal-iżborż tal-appoġġ se tkun differenti ħafna mill-għotjiet regolari billi tagħti prijorità lill-proġetti l-aktar maturi.
L-irkantijiet futuri se jwasslu biex l-idroġenu jkun pass eqreb lejn l-introduzzjoni sħiħa mis-settur privat fl-UE.
L-irkant pilota huwa skedat li jitnieda fir-raba' trimestru tal-2023.
Il-proġetti mis-suġġett “l-elettrifikazzjoni tal-industrija u l-idroġenu” li ssodisfaw ir-rekwiżiti minimi iżda li fl-aħħar mill-aħħar ma ngħatawx finanzjament, ikunu eliġibbli biex jipparteċipaw fl-irkantijiet, dment li jkunu dwar il-produzzjoni tal-idroġenu u jkunu lesti għall-iskeda tal-iżborż tal-għotjiet li tibda biss wara li jibdew joperaw.
Il-Fond għall-Innovazzjoni jappoġġa l-proġetti li jinvolvu l-gass naturali?
Il-Fond għall-Innovazzjoni ma jappoġġax l-użu, it-trasport jew il-produzzjoni tal-gass naturali.
Jappoġġa proġetti innovattivi tas-CCS (il-qbid u l-ħżin tal-karbonju, li jinvolvu l-ħżin permanenti tas-CO2 fil-formazzjonijiet ġeoloġiċi) u tas-CCU (il-qbid u l-użu tal-karbonju, li jinvolvu l-użu mill-ġdid tas-CO2 għall-produzzjoni tal-materjali jew tal-fjuwils b'livell baxx ta' karbonju).
Dan is-CO2 jista' joriġina mill-gass naturali jew minn fjuwils fossili oħra.
Il-Fond għall-Innovazzjoni jappoġġa l-proġetti li jiksbu l-ogħla punteġġ fil-proċess ta' evalwazzjoni fi ħdan il-baġit disponibbli għas-sejħa, irrispettivament mit-teknoloġija li jużaw, sakemm tkun teknoloġija innovattiva li tkun skalabbli u li jkollha l-potenzjal li tevita l-emissjonijiet tal-gassijiet serra (GHG).
Hemm industriji bħas-settur tas-siment fejn il-qbid tas-CO2 huwa wieħed mill-ftit teknoloġiji potenzjali biex jinkiseb tnaqqis kbir fl-emissjonijiet tal-GHG.
It-teknoloġiji tas-CCUS huma għażliet skalabbli għall-industriji tal-UE biex jevitaw l-emissjonijiet tal-GHG, kif jidher mid-domanda kbira ħafna li naraw f'termini tal-applikazzjonijiet għall-proġetti f'kull sejħa tal-Fond għall-Innovazzjoni.
Barra minn hekk, l-applikazzjoni tas-CCUS għall-proġetti tal-bijoenerġija għandha l-potenzjal li twassal għall-assorbimenti netti tal-karbonju, li se jkunu meħtieġa biex jikkumpensaw għall-emissjonijiet residwi mit-trasport u l-agrikoltura sabiex tintlaħaq in-newtralità klimatika sal-2050.
Hemm preallokazzjoni tal-finanzjament għal kull Stat Membru jew miżuri oħra mmirati lejn il-bilanċ ġeografiku?
Il-Fond għall-Innovazzjoni jiġi allokat abbażi tal-eċċellenza u permezz tas-sejħiet kompetittivi għall-proposti wara l-applikazzjoni tal-kriterji ewlenin tal-għoti deskritti fir-Regolament Delegat, fid-Deċiżjoni ta' Finanzjament u fit-testi tas-sejħa rispettiva: il-potenzjal sostanzjali tal-evitar tal-emissjonijiet tal-gassijiet serra, il-livell ta' innovazzjoni, il-maturità operazzjonali, teknika u finanzjarja, l-iskalabbiltà u l-kosteffiċjenza.
Il-proġetti jintgħażlu abbażi tal-ogħla punteġġi fost il-ħames kriterji tal-għoti kollha.
Il-proġetti li jġibu l-ogħla punteġġ fil-proċess ta' evalwazzjoni fi ħdan il-baġit tas-suġġett disponibbli jintgħażlu, irrispettivament mis-settur jew mill-post.
Il-bażi legali tal-Fond għall-Innovazzjoni tipprevedi l-possibbiltà li jintuża kriterju tal-għoti speċifiku biex jiġi żgurat il-bilanċ ġeografiku.
Madankollu, il-proġetti appoġġati mill-Fond għall-Innovazzjoni issa jinsabu fi 22 Stat Membru u f'dan l-istadju, mhuwiex meqjus neċessarju li wieħed jirrikorri għal kriterju tal-għoti speċifiku meta jitqies il-fatt li l-bilanċ globali qed jitjieb ma' kull sejħa, kif jixhdu b'mod partikolari dawn l-aħħar riżultati.
Din il-firxa ġeografika mtejba hija wkoll ir-riżultat ta' miżuri oħra meħuda biex jappoġġaw l-applikazzjonijiet mill-Istati Membri eliġibbli kollha, bħall-għażla tal-proġetti fuq skala żgħira li jiddefinixxu l-innovazzjoni bbażata fuq l-ogħla livell tal-iżvilupp tekniku fil-livell nazzjonali, u mhux fil-livell Ewropew.
Bħalissa hemm tliet inizjattivi ewlenin biex jappoġġaw lill-Istati Membri fl-iżvilupp ta' riżerva ta' proġetti nazzjonali innovattivi ta' kwalità għolja u fit-titjib tal-bilanċ ġeografiku:
Għal meta hi skedata s-sejħa għall-proġetti li jmiss?
Is-sejħa għall-proġetti fuq skala kbira, fuq skala medja u fuq skala żgħira li jmiss se titnieda fi tmiem l-2023.
Din is-sejħa se jkollha baġit akbar ta' €4 biljun u se timplimenta elementi ġodda miġjuba mir-reviżjoni reċenti tad-Direttiva dwar l-ETS u operazzjonalizzata mir-regoli riveduti tal-Fond għall-Innovazzjoni li bħalissa jinsabu fil-perjodu tal-feedback.
Dawn l-elementi jinkludu l-introduzzjoni tal-kategorija tal-proġetti ta' daqs medju u tal-offerti kompetittivi, dawn tal-aħħar implimentati permezz tal-irkant pilota għall-produzzjoni tal-idroġenu rinnovabbli li għandu jitnieda fi tmiem din is-sena wkoll.
Aktar informazzjoni hija disponibbli fid-Dashboard tal-Portafoll tal-Proġetti tal-Fond għall-Innovazzjoni.
Il-Fond għall-Innovazzjoni hu wieħed mill-akbar programmi ta' finanzjament tad-dinja għad-dimostrazzjoni u l-kummerċjalizzazzjoni tat-teknoloġiji innovattivi b'livell baxx ta' emissjonijiet tal-karbonju.
Iffinanzjat mid-dħul tal-irkant tal-kwoti mill-EU ETS, diġà kellu żewġ sejħiet fuq skala kbira li taw €1.1 biljun u €1.8 biljun f'għotjiet lil 7 proġetti u lil 16-il proġett rispettivament.
Is-sħubija strateġika bejn l-UE u l-Ġappun qed tkompli tikber u ssir aktar dinamika, hekk kif iż-żewġ sħab qed isaħħu l-kooperazzjoni bejniethom f'oqsma b'potenzjal ekonomiku kbir, li jikkontribwixxu għal reżiljenza ekonomika u sigurtà fil-kuntest ġeopolitiku attwali u fil-kuntest tal-bidliet mgħaġġla fit-teknoloġija.
Illum, fil-kuntest tas-summit bejn l-UE u l-Ġappun, il-mexxejja laqgħu b'sodisfazzjon:
Il-President tal-Kummissjoni Ewropea, Ursula von der Leyen, qalet: “Is-sigurtà ekonomika hija tħassib kemm għall-Ġappun kif ukoll għall-UE.
Għandna l-istess dipendenzi u t-tnejn li aħna jeħtieġ innaqsu r-riskji tal-ktajjen tal-provvista tagħna.
Wieħed mill-għanijiet tagħna huwa li nnaqqsu d-dipendenza żejda tal-prodotti essenzjali għall-ekonomiji tagħna, bħalma huma l-materja prima kritika u s-semikondutturi, fuq numru żgħir ta' fornituri, li ħafna minnhom huma bbażati fiċ-Ċina.
Tassew sodisfatta li kkonkludenja ftehimiet ta' kooperazzjoni fuq iż-żewġ suġġetti.
Għandna ħafna x'nirbħu jekk niġbdu ħabel wieħed.”
Waqt l-ewwel laqgħa tal-Kunsill tas-Sħubija Diġitali bejn il-Ġappun u l-UE fit-3 ta' Lulju, iż-żewġ sħab iffirmaw Memorandum ta' Kooperazzjoni biex jappoġġaw konnettività sottomarina reżiljenti u sostenibbli.
B'mod partikolari, flimkien se jippromwovu azzjonijiet biex tiġi żviluppata konnettività b'kejbil sottomarin fl-Artiku, li tipprovdi konnettività sigura u ta' kwalità għolja bejn l-UE u l-Ġappun, bil-potenzjal li tiġi estiża lejn ix-Xlokk tal-Asja u r-reġjun usa' tal-Paċifiku.
L-UE u l-Ġappun iffirmaw ukoll Memorandum ta' Kooperazzjoni dwar is-semikondutturi li jwitti t-triq għal kooperazzjoni profonda fir-riċerka u l-iżvilupp; mekkaniżmu ta' twissija bikrija f'każijiet ta' interruzzjonijiet kritiċi fil-katina tal-provvista tas-semikondutturi; u kooperazzjoni dwar ħiliet avvanzati għall-industrija tas-semikondutturi.
Lil hinn minn dawn iż-żewġ Memoranda ta' Kooperazzjoni, l-UE u l-Ġappun qablu li jsaħħu l-kooperazzjoni f'firxa wiesgħa ta' suġġetti ta' interess komuni bħall-intelliġenza artifiċjali (AI), inkluż l-AI ġenerattiva; il-kooperazzjoni dwar il-computing ta' prestazzjoni għolja u kwantistiku, inkluż l-aċċess reċiproku lir-riċerkaturi għas-superkompjuters tagħhom – Fugaku min-naħa Ġappuniża, u LUMI, Leonardo u Mare Nostrum 5 min-naħa tal-UE; ir-riċerka u l-istandardizzazzjoni fil-5G u lil hinn; il-governanza tad-data u l-promozzjoni tal-aqwa prattiki li jippermettu l-fluss liberu tad-data b'fiduċja; u ċ-ċibersigurtà, inkluż il-qsim tal-informazzjoni u t-taħriġ konġunt.
Iż-żewġ naħat iddeċidew li jesploraw azzjonijiet komuni futuri f'oqsma b'potenzjal ekonomiku kbir bħat-trasformazzjoni diġitali tal-SMEs u l-interoperabbiltà tal-identitajiet diġitali, u l-firem elettroniċi biex tingħata spinta lill-iskambji kummerċjali diġitali.
Il-laqgħa tal-Kunsill kienet kopreseduta mill-Kummissarju Ewropew għas-Suq Intern, Thierry Breton, il-Ministru Ġappuniż għat-Trasformazzjoni Diġitali, Taro Kono, il-Ministru għall-Affarijiet Interni u l-Komunikazzjoni, Takeaki Matsumoto, u l-Ministru tal-Istat għall-Ekonomija, il-Kummerċ u l-Industrija, Fusae Ota.
Id-Dikjarazzjoni Konġunta bejn il-Ġappun u l-UE li saret fl-ewwel laqgħa tal-Kunsill tas-Sħubija Diġitali bejn il-Ġappun u l-UE tinsab online.
Il-ġimgħa li għaddiet, qabel is-Summit bejn l-UE u l-Ġappun, il-Kummissjoni u l-Organizzazzjoni tal-Ġappun għall-Metalli u s-Sigurtà tal-Enerġija (JOGMEC) iffirmaw “Arranġament Amministrattiv dwar il-Kooperazzjoni fil-Ktajjen tal-Provvista tal-Materja Prima Kritika”, waqt iż-żjara tal-President Hajime Wakuda tal-JOGMEC fi Brussell fis-6 ta' Lulju.
Il-ftehim huwa parti mill-objettiv tal-UE li ssaħħaħ l-impenn globali tagħha ma' sħab affidabbli fil-livell multilaterali u permezz ta' sħubijiet li jibbenefikaw minnhom il-partijiet kollha, kif deskritt fil-proposta reċenti tal-Kummissjoni għal Att dwar il-Materja Prima Kritika.
Il-ftehim huwa opportunità biex tissaħħaħ il-kooperazzjoni ma' sieħeb progressiv u ambizzjuż tal-UE, bħalma hu l-Ġappun, f'materji essenzjali għat-tranżizzjoni ekoloġika u diġitali tal-industriji tagħna.
Permezz tiegħu se tkun tista' tinqasam l-informazzjoni u jissaħħaħ l-għarfien rispettiv fl-oqfsa tal-ġestjoni tar-riskju tal-katina tal-provvista, l-innovazzjoni, u r-riċiklaġġ u ċ-ċirkolarità u l-iskambju ta' informazzjoni dwar proġetti u strumenti ta' appoġġ rilevanti.
Il-kopresidenti tal-UE u tal-Ġappun tal-Kunsill tas-Sħubija Diġitali bejn il-Ġappun u l-UE beħsiebhom jerġgħu jiltaqgħu fl-2024 fi Brussell biex jevalwaw il-progress li jkun sar u jieħdu passi oħra li jsaħħu s-Sħubija.
Diġà bdew isiru laqgħat u skambju tal-informazzjoni skont l-intestatura tal-Arranġament Amministrattiv dwar il-Kooperazzjoni fil-Ktajjen tal-Provvista tal-Materja Prima Kritika.
Il-JOGMEC se jiġi mistieden ukoll jipparteċipa f'sessjonijiet ta' ħidma ddedikati tul il-Ġimgħa tal-UE dwar il-Materja Prima li jmiss li se ssir bejn it-13 u s-16 ta' Novembru 2023.
Il-Ġappun u l-UE nedew l-ewwel Sħubija Diġitali li qatt saret fit-12 ta' Mejju 2022 waqt id-29 summit bejn il-Ġappun u l-UE f'Tokyo.
L-għan tas-Sħubija Diġitali huwa li tavvanza l-kooperazzjoni dwar materji diġitali, l-aktar b'riċerka kollaborattiva msaħħa dwar it-teknoloġiji avvanzati, bi djalogu regolatorju u konverġenza, u bit-tfassil ta' pożizzjonijiet komuni f'fora internazzjonali.
L-UE u l-Ġappun jaħdmu flimkien u mill-qrib fil-qasam tar-reżiljenza tal-katina tal-provvista u, b'mod partikolari, fuq il-ktajjen tal-valur tal-materja prima kritika.
Din il-kooperazzjoni sseħħ f'kuntesti multilaterali – b'mod partikolari waqt il-Presidenza Ġappuniża tal-G7, il-Konferenza UE-US-JP-AU-CA dwar il-Materjali Kritiċi u Minerali, jew is-Sħubija għas-Sigurtà tal-Minerali.
L-Arranġament Amministrattiv jagħti opportunità biex tiġi approfondita l-kooperazzjoni bilaterali bejn iż-żewġ amministrazzjonijiet pubbliċi.
Id-Dikjarazzjoni Konġunta tal-UE u l-Ġappun waqt l-ewwel laqgħa tal-Kunsill tas-Sħubija Diġitali bejn il-Ġappun u l-UE
Memorandum ta' Kooperazzjoni dwar il-kejbils sottomarini
Memorandum ta' Kooperazzjoni dwar is-semikondutturi
Artiklu tal-aħbarijiet - Insaħħu l-kooperazzjoni mal-Ġappun fil-ktajjen tal-provvista tal-materja prima kritika permezz ta' Arranġament Amministrattiv ġdid
Is-sigurtà ekonomika hija tħassib kemm għall-Ġappun kif ukoll għall-UE.
Għandna l-istess dipendenzi u t-tnejn li aħna jeħtieġ innaqsu r-riskji tal-ktajjen tal-provvista tagħna.
Wieħed mill-għanijiet tagħna huwa li nnaqqsu d-dipendenza żejda tal-prodotti essenzjali għall-ekonomiji tagħna, bħalma huma l-materja prima kritika u s-semikondutturi, fuq numru żgħir ta’ fornituri, li ħafna minnhom huma bbażati fiċ-Ċina.
Tassew sodisfatta li kkonkludenja ftehimiet ta’ kooperazzjoni fuq iż-żewġ suġġetti.
Għandna ħafna x’nirbħu jekk niġbdu ħabel wieħed.
Flimkien, l-UE u l-Ġappun qed javvanzaw il-ħidma f’oqsma kruċjali għall-prosperità u r-reżiljenza futuri tagħna fir-rigward tal-materja prima kritika, is-semikondutturi, l-infrastruttura sigura tal-konnettività diġitali u AI affidabbli.
Din hija parti minn aġenda usa’ ta’ kooperazzjoni msaħħa bejn l-UE u pajjiżi sħab, li tiżgura l-ktajjen tal-provvista għall-benefiċċju reċiproku tal-industriji rispettivi tagħna.
Illum, il-Kummissjoni ddeċidiet li tirreġistra Inizjattiva taċ-Ċittadini Ewropej (ECI) intitolata “Nintaxxawl-ġid kbir biex tiġi ffinanzjata t-tranżizzjoni ekoloġika u soċjali”.
L-organizzaturi tal-inizjattiva jappellaw lill-Kummissjoni biex tistabbilixxi taxxa Ewropea fuq il-ġid kbir għall-benefiċċju tat-tranżizzjoni ekoloġika u soċjali.
L-għan tal-inizjattiva huwa li tikkontribwixxi għall-ġlieda kontra t-tibdil fil-klima u l-inugwaljanza madwar l-UE, kif ukoll li tiżgura li ċ-ċittadini Ewropej iħallsu s-sehem ġust tagħhom lejn il-kisba ta' dawn l-objettivi.
Id-deċiżjoni ta' reġistrazzjoni hija ta' natura legali u ma tippreġudikax il-konklużjonijiet legali u politiċi finali tal-Kummissjoni dwar din l-inizjattiva u l-azzjoni li tkun biħsiebha tieħu, jekk ikun hemm, f'każ li l-inizjattiva tikseb l-appoġġ meħtieġ.
Peress li l-Inizjattiva taċ-Ċittadini Ewropej tissodisfa l-kundizzjonijiet formali stabbiliti fil-leġiżlazzjoni rilevanti, il-Kummissjoni tqis li hija legalment ammissibbli.
F'dan l-istadju, il-Kummissjoni ma analizzatx is-sustanza tal-proposta.
Jekk Inizjattiva taċ-Ċittadini Ewropej tirċievi miljun dikjarazzjoni ta' appoġġ fi żmien sena fost minn tal-anqas seba' Stati Membri differenti, il-Kummissjoni jkollha tirreaġixxi.
Il-Kummissjoni tista' tiddeċiedi tipproċedix jew le bit-talba, u jkollha tispjega r-raġunament tagħha.
L-Inizjattiva taċ-Ċittadini Ewropej ġiet introdotta bit-Trattat ta' Liżbona bħala għodda għat-tfassil tal-aġenda f'idejn iċ-ċittadini.
Tnediet uffiċjalment f'April 2012.
Ladarba tiġi rreġistrata b'mod formali, Inizjattiva taċ-Ċittadini Ewropej tippermetti li miljun ċittadin fost minn tal-anqas seba' Stati Membri tal-UE jistiednu lill-Kummissjoni Ewropea tipproponi atti legali f'oqsma li fihom għandha s-setgħa li taġixxi.
Il-kundizzjonijiet ta' ammissibbiltà huma li: (1) l-azzjoni proposta ma tkunx manifestament barra mill-qafas tas-setgħat tal-Kummissjoni li tippreżenta proposta għal att legali, (2) ma tkunx manifestament abbużiva, frivola jew vessatorja u (3) ma tkunx manifestament kuntrarja għall-valuri tal-Unjoni.
Sa mill-bidu tal-IĊE, il-Kummissjoni rċeviet 127 talba biex tniedi Inizjattiva taċ-Ċittadini Ewropej, li 102 minnhom kienu ammissibbli u b'hekk ikkwalifikaw biex jiġu rreġistrati.
Il-ġimgħa li għaddiet, il-Kummissjoni pprovdiet it-tweġiba tagħha għat-8 Inizjattiva taċ-Ċittadini Ewropej ta' suċċess, aktar informazzjoni hija disponibbli hawnhekk.
Nintaxxaw il-ġid kbir għall-finanzjament tat-tranżizzjoni ekoloġika u soċjali
Statistika IĊE
Illum, il-Kummissjoni adottat strateġija ġdida dwar il-Web 4.0 u d-dinjiet virtwali biex tidderieġi t-tranżizzjoni teknoloġika li jmiss u tiżgura ambjent diġitali miftuħ, sikur, affidabbli, ġust u inklużiv għaċ-ċittadini, in-negozji u l-amministrazzjonijiet pubbliċi tal-UE.
L-internet qed jevolvi b'pass mgħaġġel ħafna.
Minbarra dak offrut mit-tielet ġenerazzjoni tal-internet li qed tevolvi bħalissa, il-Web 3.0, li l-karatteristiċi ewlenin tagħha huma l-ftuħ, id-deċentralizzazzjoni u s-setgħa sħiħa lill-utent, il-ġenerazzjoni li jmiss, il-Web 4.0, se tippermetti integrazzjoni bejn l-oġġetti u l-ambjenti diġitali u reali, kif ukoll interazzjonijiet msaħħa bejn il-bnedmin u l-magni.
Il-prospettiva tal-ekonomija tal-UE lil hinn mill-2030, ippubblikata f'Marzu, tenfasizza d-diġitalizzazzjoni bħala waħda mill-ixprunaturi ewlenin tagħha u l-Web 4.0 bħala tranżizzjoni teknoloġika ewlenija li twassal għal dinja interkonnessa, intelliġenti u immersiva mingħajr xkiel.
Huwa stmat li d-daqs globali tas-suq tad-dinjiet virtwali, minn €27 biljun fl-2022 se jiżdied għal aktar minn €800 biljun sal-2030.
Id-dinjiet virtwali se jaffettwaw kif in-nies jgħixu flimkien, filwaqt li joħolqu kemm opportunitajiet kif ukoll riskji li għandhom jiġu indirizzati.
L-għan tal-istrateġija l-ġdida hu li l-Web 4.0 u d-dinjiet virtwali jirriflettu l-valuri u l-prinċipji tal-UE, fejn japplikaw bis-sħiħ id-drittijiet tan-nies u fejn in-negozji Ewropej ikunu jistgħu jirnexxu.
L-istrateġija hija konformi mal-objettivi għall-2030 tal-Programm ta' Politika dwar id-Deċennju Diġitali u tlieta mill-pilastri ewlenin tiegħu tad-diġitalizzazzjoni: il-ħiliet, in-negozji u s-servizzi pubbliċi.
Ir-raba' pilastru, l-infrastruttura, huwa indirizzat permezz tal-pakkett tal-Kummissjoni dwar il-konnettività, u l-isforzi usa' rigward il-kapaċitajiet tal-computing, cloud u edge.
Tindirizza wkoll il-ftuħ u l-governanza dinjija tad-dinjiet virtwali u tal-Web 4.0 bħala element speċifiku tal-azzjoni.
L-istrateġija tkompli fuq il-ħidma tal-Kummissjoni Ewropea dwar id-dinjiet virtwali u l-konsultazzjonijiet maċ-ċittadini, l-akkademiċi u n-negozji.
Il-Kummissjoni ospitat Panel taċ-Ċittadini Ewropej dwar id-Dinjiet Virtwali bejn Frar u April 2023 u stiednet lil 150 ċittadin magħżula b'mod aleatorju biex jifformulaw rakkomandazzjonijiet dwar viżjoni, prinċipji u azzjonijiet ħalli jiġi żgurat li d-dinjiet virtwali fl-UE jkunu ġusti u adatti għan-nies.
It-23 rakkomandazzjoni tagħhom iggwidaw azzjonijiet speċifiċi inklużi fl-istrateġija dwar il-Web 4.0 u d-dinjiet virtwali.
Fl-14 ta' Settembru 2022, il-Kummissjoni Ewropea nediet il-koalizzajoni industrijali tar-realtà virtwali u awmentata, li tlaqqa' flimkien lill-industrija u lil dawk li jfasslu l-politika.
Barra minn hekk, iċ-Ċentru Konġunt tar-Riċerka ppubblika rapport ġdid li jagħti ħarsa ġenerali lejn l-opportunitajiet li d-dinjiet virtwali tal-ġenerazzjoni li jmiss jistgħu joffru lis-setturi differenti, bħall-edukazzjoni, il-manifattura, is-saħħa u s-servizzi pubbliċi, fost l-oħrajn.
Mistoqsijiet u Tweġibiet: Inizjattiva tal-UE dwar il-WEB 4.0 u d-dinjiet virtwali
Skeda informattiva dwar il-Web 4.0 u d-dinjiet virtwali
Skeda informattiva: Kif jiġu żviluppati dinjiet virtwali mixtieqa u ġusti?
Il-perspettiva taċ-ċittadini
Komunikazzjoni: Inizjattiva tal-UE dwar il-WEB 4.0 u d-dinjiet virtwali
Rapport taċ-ċittadini mill-panel taċ-ċittadini Ewropej dwar id-dinjiet virtwali
Dokument ta' ħidma tal-persunal: informazzjoni, għarfien u xejriet tas-suq dwar il-Web 4.0 u d-dinjiet virtwali
Avviż tal-aħbarijiet (Ċentru Konġunt tar-Riċerka) - Id-dinjiet virtwali tal-ġenerazzjoni li jmiss: opportunitajiet, sfidi u implikazzjonijiet tal-politika
Il-Web 4.0 u d-dinjiet virtwali se joħolqu benefiċċji għas-saħħa, jikkontribwixxu għat-tranżizzjoni ekoloġika u jantiċipaw aħjar id-diżastri naturali.
Iżda għandna bżonn inżommu n-nies fiċ-ċentru tal-attenzjoni u nsawruh skont id-drittijiet u l-prinċipji diġitali tal-UE, biex jiġu indirizzati r-riskji relatati mal-privatezza jew id-diżinformazzjoni.
Irridu niżguraw li l-Web 4.0 isir ambjent diġitali miftuħ, sikur, affidabbli, ġust u inklużiv għal kulħadd.
Ir-rakkomandazzjonijiet tal-Panel taċ-Ċittadini Ewropej dwar id-Dinjiet Virtwali kellhom impatt deċiżiv fuq l-eżitu ta’ din l-inizjattiva li ġiet adottata llum mill-Kummissjoni.
Kuntenta li ħidmitna biex inżidu l-impenn taċ-ċittadini u nużawh f’xogħolna qed tħalli l-frott.
Meta għidna: “Il-ġejjieni jinsab f’idejkom”, konna qed ngħidu l-verità!
Illum l-Ewropa uriet kemm hi determinata biex issir mexxejja dinjija fil-Web 4.0 u d-dinjiet virtwali.
L-Ewropa għandha dak kollu li meħtieġ biex tkun pijuniera fit-tranżizzjoni teknoloġika li jmiss: negozji ġodda innovattivi, kontenut kreattiv ħafna u applikazzjonijiet industrijali, rwol b’saħħtu fl-istabbiliment tal-istandards, u qafas legali prevedibbli u favur l-innovazzjoni.
Il-vantaġġ kompetittiv se ntellgħuh għal-livell li jmiss u se nikkollegaw l-iżviluppaturi tad-dinjiet virtwali mal-utenti industrijali, ninvestu fl-introduzzjoni u ż-żieda ta’ teknoloġiji ġodda, u nipprovdu lin-nies bl-għodod u l-ħiliet biex jużaw id-dinjiet virtwali b’mod sikur u bil-kunfidenza.
X'miżuri qed tipproponi l-Kummissjoni u għaliex?
Il-ferroviji tal-passiġġieri u tat-trasport tal-merkanzija jaħdmu b'mod differenti.
Pereżempju, jivvjaġġaw b'veloċitajiet differenti u għandhom distanzi tal-ibbrejkjar differenti.
Biex it-tnejn li huma jaqsmu l-istess binarji b'mod sikur, l-operazzjonijiet iridu jiġu ppjanati u koordinati bir-reqqa.
Dan il-kompitu kumpless jingħata lill-maniġers tal-infrastruttura ferrovjarja.
Is-servizzi nfushom jingħataw mill-impriżi ferrovjarji.
Il-maniġers tal-infrastruttura jridu jsibu mod kif jużaw bl-aħjar mod possibbli n-network ferrovjarju, filwaqt li kemm jista' jkun jissodisfaw it-talbiet kollha tal-impriżi ferrovjarji u jsibu ħin għax-xogħol ta' manutenzjoni u żvilupp tal-infrastruttura.
Din il-ġestjoni tal-kapaċità tal-infrastruttura u tat-traffiku tinvolvi skambji mal-impriżi ferrovjarji u tirriżulta fi skeda tal-orarji tas-servizzi ferrovjarji.
Il-ġestjoni tal-kapaċità u tat-traffiku hija rregolata biex jiġi żgurat li ma jkun hemm l-ebda diskriminazzjoni kontra l-impriżi ferrovjarji rigward l-aċċess tagħhom għan-network.
Il-Kummissjoni issa qed tipproponi s-sostituzzjoni tal-qafas eżistenti tal-UE (id-Direttiva 2012/34/UE) b'wieħed aktar flessibbli u effettiv.
Dan se jippermetti lill-maniġers tal-infrastruttura iwieġbu aħjar għall-ħtiġijiet tad-diversi klijenti ferrovjarji: skedi tal-orarji stabbli u l-għażla ta' prenotazzjoni bikrija tal-biljetti għall-passiġġieri, kif ukoll vjaġġi ferrovjari flessibbli adattati għall-ktajjen tal-provvista eżatt fil-ħin għat-trasportaturi tal-merkanzija.
Dan ir-regolament il-ġdid se joħloq spazju għal servizzi addizzjonali, itejjeb il-prestazzjoni tal-ferroviji u jnaqqas xi wħud mill-ispejjeż għall-maniġers tal-infrastruttura u l-impriżi ferrovjarji.
Ir-Regolament se jintroduċi wkoll mekkaniżmi ta' koordinazzjoni aħjar fil-livell tal-UE biex jiġi ffaċilitat il-forniment tat-trasport ferrovjarju transfruntier.
Se jissostitwixxi r-Regolament Nru 913/2010, li stabbilixxa regoli speċjali għall-allokazzjoni tal-kapaċità għat-trasport transfruntier tal-merkanzija bil-ferrovija, filwaqt li jiżgura li l-ħtiġijiet tal-kapaċità tal-infrastruttura tat-trasport tal-merkanzija bil-ferrovija jiġu integrati bis-sħiħ u titqies aħjar il-ġestjoni tal-kapaċità tan-network kollu.
Bis-saħħa tal-proposta se jkun hemm koordinazzjoni aħjar bejn il-partijiet ikkonċernati involuti fl-aħħar parti tal-vjaġġ ferrovjarju tal-ktajjen multimodali tat-trasport tal-merkanzija.
Dan se jiffaċilita wkoll ir-rispons għat-tfixkil fin-network u għall-kriżijiet li jaffettwaw is-servizzi tat-trasport ferrovjarju, kif ukoll jindirizza l-kwistjonijiet relatati mal-prestazzjoni, filwaqt li jżid l-affidabilità u l-puntwalità.
Il-proposta tkompli fuq il-ħidma mwettqa mis-settur ferrovjarju, b'mod partikolari l-Proġett għar-Riprogrammar tal-Orarji, biex jiġu indirizzati d-dgħufijiet tal-proċessi attwali għall-kapaċità tal-infrastruttura ferrovjarja u l-ġestjoni tat-traffiku.
Din l-inizjattiva kif se żżid il-kapaċità ferrovjarja?
L-inizjattiva se żżid id-disponibbiltà tal-infrastruttura permezz ta' proċessi tal-ippjanar u tal-allokazzjoni aħjar, kif ukoll koordinazzjoni transfruntiera mtejba.
Ir-regolament propost ikompli fuq il-ħidma tas-settur ferrovjarju rigward proċessi u għodod ġodda għall-ippjanar u l-ġestjoni tal-kapaċità tal-infrastruttura ferrovjarja.
Jintroduċi fażi komprensiva tal-ippjanar tal-kapaċità, li tippermetti lill-partijiet ikkonċernati rilevanti kollha jindikaw il-ħtiġijiet tagħhom relatati mal-kapaċità, filwaqt li tgħin lill-maniġers tal-infrastruttura jidentifikaw in-nuqqasijiet fil-kapaċità u l-inkonsistenzi fl-ippjanar għall-ferroviji transfruntiera fi stadju bikri.
Dan il-proċess jippermetti lill-maniġers tal-infrastruttura jaġixxu b'mod proattiv u jottimizzaw l-użu tal-kapaċità billi jallokaw il-kapaċità għal segmenti differenti tas-suq ferrovjarju, profili ferrovjarji differenti u metodi differenti ta' allokazzjoni flessibbli, minflok ma jiddependu fuq approċċ purament xprunat mid-domanda.
Ir-raggruppament tal-ferroviji bi profili simili se jippermetti li aktar ferroviji joperaw fuq in-netowk f'perjodu ta' żmien partikolari.
Id-detezzjoni bikrija tal-konġestjonijiet fil-kapaċità se tagħti aktar ċans biex jiġu stabbiliti kontromiżuri u soluzzjonijiet aktar effettivi fil-ħin.
Min-naħa tiegħu, permezz ta' dan se jiġu offruti aktar servizzi tat-trasport ferrovjarju lill-passiġġieri u l-merkanzija, filwaqt li jitnaqqas it-tfixkil fit-traffiku.
X'se jinbidel u x'hemm ġdid?
Ir-Regolament se jippermetti lill-impriżi ferrovjarji jitolbu u jirċievu l-kapaċità tal-infrastruttura fi kwalunkwe ħin, abbażi tal-ħtiġijiet tas-suq, minflok ma jkollhom jippreżentaw it-talbiet fi skedi taż-żmien riġidi.
Bis-saħħa tiegħu wkoll, l-impriżi ferrovjarji se jkunu jistgħu jitolbu u jirċievu tweġibiet għat-talbiet tagħhom relatati mal-kapaċità f'post uniku permezz ta' għodod interoperabbli tal-IT imtejba.
Illum, il-kapaċità normalment tiġi allokata waqt il-proċess tal-istabbiliment tal-orarji.
Għall-vjaġġi ferrovjarji individwali addizzjonali li jaqdu l-ħtiġijiet tat-trasport fi żmien qasir, il-kapaċità tista' tiġi allokata biss wara talbiet ad hoc jekk tkun għadha disponibbli.
Ir-regoli l-ġodda se jippermettu l-ippjanar tal-vjaġġi ferrovjarji regolari li jaqbżu l-perjodu kopert mill-orarji tax-xogħol annwali permezz ta' “ippjanar kontinwu”.
B'dan l-approċċ il-ġdid, il-maniġers tal-infrastruttura se jkunu jistgħu jwarrbu xi kapaċità għall-allokazzjoni aktar tard.
Dan se jkun ta' benefiċċju għas-segmenti tas-suq ferrovjarju li ma jkunux jistgħu jippjanaw is-servizzi tagħhom kmieni, li huwa l-każ għal ħafna servizzi tal-merkanzija.
Is-servizzi tal-merkanzija se jkunu jistgħu jallokaw il-kapaċità ladarba l-ħtiġijiet tat-trasport tagħhom ikunu ċari.
Dan l-approċċ se jgħin ukoll biex jitnedew aktar malajr servizzi regolari ġodda tat-trasport ferrovjarju, peress li l-ippjanar kontinwu jipprovdi aktar ċertezza dwar il-kapaċità disponibbli.
Ir-Regolament se jiskoraġġixxi wkoll l-użu ħażin tal-proċess tal-allokazzjoni.
Dan jinkludi l-kumpaniji li jirriżervaw il-kapaċità “għallijista' jkun” u wara jikkanċellawha, kif ukoll il-ġestjoni ħażina tal-kapaċità mill-maniġers tal-infrastruttura, pereżempju l-għeluq fi żmien qasir tal-linji ferrovjarji għal xogħlijiet fuq l-infrastruttura.
L-iskoraġġiment tal-użu ħażin inaqqas l-għadd ta' tibdil fis-servizzi skedati li jsir mill-maniġers tal-infrastruttura jew li jintalab mill-impriżi ferrovjarji.
Dan se jnaqqas l-ispejjeż.
Ir-Regolament jipprevedi proċessi ċari u koordinazzjoni transfruntiera mtejba.
Jindirizza wkoll ir-riskji ta' diskriminazzjoni u mġiba antikompetittiva billi jsaħħaħ ir-rekwiżiti għas-superviżjoni regolatorja.
L-impriżi ferrovjarji u l-partijiet ikkonċernati kif se jibbenefikaw minn dan?
Ir-Regolament se jiffaċilità l-mod kif tintalab u tiġi riċevuta l-kapaċità, li se jippermetti ppjanar u prestazzjoni aħjar tas-servizzi ferrovjarji.
Bis-saħħa tiegħu, il-biljetti għall-ferroviji tal-passiġġieri jkunu jistgħu jinbiegħu aktar kmieni, it-trasport ferrovjarju tal-merkanzija jtejjeb il-prestazzjoni u jkun hemm aktar opportunitajiet biex jiġu stabbiliti servizzi ferrovjarji ġodda.
L-impriżi ferrovjarji u l-maniġers tal-infrastruttura se jibbenefikaw minn inqas sforzi u spejjeż biex jitolbu l-kapaċità u wara jbiddlu dawn it-talbiet, li jiġri ta' spiss illum minħabba l-fatt li fil-biċċa l-kbir l-ippjanar u l-allokazzjoni tal-kapaċità jsiru b'mod annwali.
L-integrazzjoni bikrija tax-xogħlijiet ta' manutenzjoni fl-ippjanar tal-kapaċità, flimkien mad-diżinċentivi għat-tibdil fil-kapaċità allokata, se jiżguraw inqas tfixkil fis-servizzi ferrovjarji u prestazzjoni ferrovjarja aħjar għall-benefiċċju tal-partijiet ikkonċernati ferrovjarji u l-klijenti ferrovjarji kollha.
Iż-żieda fil-flessibbiltà fl-allokazzjoni tal-kapaċità se tkun ta' benefiċċju speċjalment għas-segmenti tas-suq ferrovjarju li jsibuha diffiċli biex jippjanaw is-servizzi tagħhom minn sena qabel.
Dan huwa partikolarment rilevanti għat-trasport tal-merkanzija bil-ferroviija peress li l-impriżi ferrovjarji normalment jiddependu fuq domandi għas-servizzi tagħhom li jvarjaw.
Dan kif se jolqot lill-passiġġieri u kif se jibbenefikaw?
Il-passiġġieri se jibbenefikaw minn servizzi ferrovjarji addizzjonali peress li l-kapaċità tan-network se tintuża aħjar.
Barra minn hekk, il-kompetituri l-ġodda se jsibuha aktar faċli biex jidħlu fis-suq.
Il-konnessjonijiet transfruntiera, inkluż il-ferroviji ta' billejl, huma l-iktar li se jibbenefikaw.
Se jkunu jistgħu joffru lill-vjaġġaturi Ewropej ħinijiet tal-ivvjaġġar, frekwenzi u konnessjonijiet suċċessivi aktar attraenti milli bħalissa.
Barra minn hekk, il-passiġġieri se jkunu jistgħu jixtri l-biljetti ħafna aktar minn qabel il-vjaġġ tagħhom mil-lum peress li permezz tal-istabbiltà akbar fil-kapaċità tan-network, l-operaturi tas-servizzi ferrovjarji se jkunu jistgħu jbigħu l-biljenti ħafna aktar minn qabel milli bħalissa.
Il-Kummissjoni qed tipproponi l-abolizzjoni tal-kurituri ferrovjarji tat-trasport tal-merkanzija?
Min se jgħin fl-iżvilupp tat-trasport internazzjonali tal-merkanzija bil-ferrovija?
U l-proposta tagħkom għaliex hija differenti minn dak li kien hemm qabel fir-Regolament dwar il-Kurituri Ferrovjarji tat-Trasport tal-Merkanzija?
Il-Kummissjoni investiet sforz konsiderevoli biex il-kunċett tal-kurituri ferrovjarji tat-trasport tal-merkanzija jaħdem.
Madankollu, ir-riżultati tal-evalwazzjoni tar-Regolament dwar il-Kurituri Ferrovjarji tat-Trasport tal-Merkanzija (ir-Regolament (UE) Nru 913/2010) bla dubju ma kinux sodisfaċenti.
Dawn jistgħu jiġu spjegati permezz tal-implimentazzjoni mhux kompluta u n-nuqqasijiet fid-disinn.
F'kelma waħda, il-ġestjoni tal-kapaċità f'kuritur ma tipprovdix servizz komplut.
Ħafna ferroviji li jittrasportaw il-merkanzija ma jibdewx u ma jtemmux il-vjaġġ tagħhom fuq il-linji tal-kuritur, iżda jużaw il-linji ta' aktar minn kuritur wieħed.
Il-punt uniku ta' servizz kellu għadd ta' limitazzjonijiet fl-appoġġ tal-applikanti u ma rnexxilux jiffaċilità l-allokazzjoni tal-kapaċità għal għadd kbir ta' ferroviji li jittrasportaw il-merkanzija.
Iż-żieda fl-enfasi fuq is-servizzi tal-passiġġieri transfruntiera tkompli tkabbar il-problema: il-flussi tal-passiġġieri u tal-merkanzija mhux dejjem jikkoinċidu, u għalhekk mhuwiex prattiku li wieħed jipprova jappoġġahom it-tnejn li huma permezz ta' approċċ ibbażat fuq il-kuritur.
Għaldaqstant, ir-Regolament isaħħaħ il-kooperazzjoni fi ħdan in-network Ewropew tal-maniġers tal-infrastruttura.
Se jabolixxi l-kunċett tal-kuritur għall-ġestjoni tal-kapaċità, iżda se jiżgura li l-elementi pożittivi tar-Regolament dwar il-Kurituri Ferrovjarji tat-Trasport tal-Merkanzija jinżammu u jiżviluppaw.
Ir-Regolament jintroduċi mekkaniżmi b'saħħithom ta' konsultazzjoni u koordinazzjoni għat-traffiku transfruntier u jsaħħaħ is-superviżjoni regolatorja, inkluż billi jżid il-kooperazzjoni fil-livell tal-UE bejn il-korpi regolatorji ferrovjarji.
Il-proposta tal-Kummissjoni tal-2021 biex jiġi rivedut ir-Regolament TEN-T kienet tinkludi wkoll l-integrazzjoni tal-Kurituri Ferrovjarji tat-Trasport tal-Merkanzija mal-Kurituri tan-Network Ewlieni preċedenti biex jiġu ffurmati d-Disa' “Kurituri Ewropej tat-Trasport” li jirrappreżentaw l-arterji prinċipali tat-trasport tal-UE.
X'inhi r-relazzjoni bejn ir-Regolament il-ġdid u l-Proġett għar-Riprogrammar tal-Orarji?
Il-Proġett għar-Riprogrammar tal-Orarji (TTR, Timetable Redesign Project) huwa proġett impressjonanti u mmexxi mill-industrija li ilu għaddej kważi għaxar snin.
Il-proġett juri li s-settur ferrovjarju lest u kapaċi jindirizza l-isfidi fil-livell Ewropew.
Għalhekk, kien ta' ispirazzjoni enormi għall-proposta; l-idea hija li jinħoloq qafas legali li jippermetti l-implimentazzjoni sħiħa tiegħu.
Madankollu, il-bidla minn mudell ta' allokazzjoni tal-kapaċità ddominat mid-domanda għal wieħed li jinvolvi aktar ippjanar, teħtieġ l-introduzzjoni ta' mekkaniżmi regolatorji, ta' koordinazzjoni u ta' superviżjoni b'saħħithom, li ma jistgħux jiġu żviluppati mis-settur ferrovjarju waħdu biss.
Għalhekk, il-proposta tibni fuq is-soluzzjonijiet previsti fit-TTR, filwaqt li tikkomplementa l-elementi addizzjonali meħtieġa.
Evalwazzjoni tar-Regolament dwar il-Kurituri Ferrovjarji tat-Trasport tal-Merkanzija [https://eur-lex.europa.eu/legal-content/EN/TXT/?qid=1624555156110&uri=CELEX%3A52021SC0134]
X'inhu l-għan tal-inizjattiva dwar il-Web 4.0 u d-dinjiet virtwali?
Il-Kummissjoni qed tniedi inizjattiva ġdida biex tipproponi l-viżjoni u l-azzjonijiet strateġiċi tagħha dwar il-Web 4.0 u d-dinjiet virtwali għall-Unjoni Ewropea.
Huwa kruċjali li mill-bidu nett, din it-tranżizzjoni teknoloġika tirrifletti l-valuri u l-prinċipji tal-UE u d-drittijiet fundamentali.
L-istrateġija għandha l-għan li tiżgura li ċ-ċittadini Ewropej ikunu jistgħu jużaw id-dinjiet virtwali b'mod sikur u kunfidenti u li n-negozji Ewropej ikunu jistgħu jiżviluppaw fost l-aqwa applikazzjonijiet fid-dinja.
Il-Web 4.0 għandha titmexxa b'teknoloġiji u standards miftuħa li jiżguraw l-interoperabbiltà bejn il-pjattaformi u n-networks, u l-libertà tal-għażla lill-utenti.
X'inhi l-Web 4.0?
Il-Web 4.0 hija r-raba' ġenerazzjoni mistennija tal-World Wide Web.
B'intelliġenza artifiċjali u ambjentali avvanzata, bl-Internet tal-Oġġetti, bi tranżazzjonijiet blockchain fdati, bid-dinjiet virtwali u bil-kapaċitajiet XR, l-oġġetti u l-ambjenti diġitali u reali se jiġu integrati għalkollox u jikkomunikaw bejniethom, u b'hekk jippermettu esperjenzi verament intuwittivi u immersivi li jwaħħdu d-dinja fiżika mad-dinjiet diġitali.
X'inhuma r-realtà virtwali u d-dinjiet virtwali?
Ir-realtà virtwali hija teknoloġija immersiva li tippermetti lill-utenti jinteraġixxu ma' oġġetti virtwali u utenti oħra f'dinjiet virtwali.
Id-dinjiet virtwali huma persistenti, jibqgħu jiffunzjonaw anki jekk ma tinteraġixxix magħhom.
Jinsabu f'ambjenti 3D, immersivi, u jagħmluha possibbli li d-dinja fiżika titwaħħad mad-dinjiet diġitali fil-ħin reali, għal diversi skopijiet fosthom għad-disinjar, il-ħolqien ta' simulazzjonijiet, il-kollaborazzjoni, it-tagħlim, is-soċjalizzazzjoni, it-twettiq ta' tranżazzjonijiet, jew l-opportunitajiet tad-divertiment.
Għaliex il-Kummissjoni qed tniedi inizjattiva ġdida dwar il-Web 4.0 u d-dinjiet virtwali?
Ninsabu fil-bidu ta' tranżizzjoni teknoloġika kbira, il-Web 4.0.
Id-dinjiet virtwali huma faċilitatur importanti tal-Web 4.0 li jista' jirrivoluzzjona b'mod sinifikanti l-ħajja ta' kuljum tan-nies u jiftaħ baħar ta' opportunitajiet f'ħafna ekosistemi kummerċjali u industrijali.
Il-Kummissjoni Ewropea trid tiżgura li s-soċjetà, in-negozji u l-entitajiet pubbliċi tal-UE jkunu lesti biex jaħtfu l-opportunitajiet ġodda, iżda wkoll biex jegħlbu l-isfidi li jinqalgħu.
L-UE tista' tibda fil-Web 4.0 b'vantaġġ.
Għandha pedament sod, bis-saħħa tas-suq uniku tagħha, il-bażi industrijali tagħha, il-kultura rikka u diversa u l-kontenut kreattiv tagħha, l-ispirtu innovattiv tagħha fit-teknoloġiji ewlenin, ir-riċerka u l-edukazzjoni eċċellenti tagħha, u l-qafas regolatorju diġitali rivoluzzjonarju tagħha.
Din l-istrateġija dwar il-Web 4.0 u d-dinjiet virtwali kif tirrelata ma' politiki oħra fil-qasam diġitali?
L-istrateġija hija konformi mal-objettivi tal-programm ta' politika tad-Deċennju Diġitali u tibni fuq tliet punti kardinali tiegħu: il-ħiliet, in-negozju u l-gvern.
Ir-raba' punt kardinali, l-infrastrutturi, huwa indirizzat mill-pakkett ta' konnettività tal-Kummissjoni u l-politiki usa' tagħha dwar l-infrastruttura diġitali, il-computing ta' prestazzjoni għolja, il-cloud u l-edge.
L-istrateġija tindirizza wkoll il-governanza globali tal-Web 4.0 u tad-dinjiet virtwali, bħala fergħa speċifika ta' azzjonijiet.
Barra minn hekk, il-Panel taċ-Ċittadini bena fuq id-Dikjarazzjoni Ewropea tad-Drittijiet u l-Prinċipji biex jiżviluppa viżjoni u prinċipji gwida.
X'opportunitajiet hemm fid-dinjiet virtwali futuri?
Id-dinjiet virtwali joffru opportunitajiet sinifikanti għall-oqsma tal-industrija u tas-soċjetà.
Fil-manifattura, it-tewmin virtwali jgħinu biex jiġu ttestjati u ottimizzati l-proċessi tal-produzzjoni, u b'hekk isiru aktar effiċjenti u sostenibbli.
Fl-industrija kulturali u kreattiva, id-dinjiet virtwali joffru modi ġodda kif wieħed joħloq, jippromwovi u jqassam il-kontenut Ewropew u jibni kuntatt mal-udjenzi.
L-għadd ta' każijiet tal-użu għal dawk it-teknoloġiji huwa vast, u huma meħtieġa fis-setturi kollha tal-manifattura tal-prodotti, fosthom għal simulazzjonijiet ta inklużi magni, fabbriki, trasport, networks, u sistemi kumplessi oħra.
Eżempju ieħor huwa l-possibbiltà li l-mudelli 3D preċiżi jintużaw biex jissimulaw l-effetti tat-tisħin globali biex jinstabu soluzzjonijiet aħjar u aktar effiċjenti fl-użu tal-enerġija.
Waħda mill-opportunitajiet importanti tad-dinjiet virtwali hija l-edukazzjoni u t-taħriġ, b'mod partikolari fil-qasam mediku, f'ċerti xenarji fosthom waqt emerġenza, jew simulazzjonijiet kirurġiċi, biex jonqsu r-riskji ta' kumplikazzjonijiet kirurġiċi u għal dijanjożi b'aktar preċiżjoni.
Fil-klassijiet virtwali, l-istudenti u l-għalliema jkunu jistgħu jivviżwalizzaw suġġetti astratti jew jissimulaw esperimenti xjentifiċi mingħajr ma jieħdu riskji.
X'inhuma l-isfidi bil-Web 4.0 u d-dinjiet virtwali?
Il-Komunikazzjoni tenfasizza bosta sfidi li jaffettwaw lin-nies, lin-negozji u lis-servizzi pubbliċi.
Fosthom hemm l-għarfien fost il-pubbliku, l-aċċess għal informazzjoni affidabbli, il-ħiliet diġitali, l-aċċettazzjoni tal-utenti, u l-fiduċja fit-teknoloġiji ġodda, kif ukoll sfidi usa' relatati mad-drittijiet fundamentali.
In-negozji huma affettwati minn tipi differenti ta' sfidi bħall-frammentazzjoni tal-ekosistema u l-aċċess għall-finanzi.
Għalhekk, il-Komunikazzjoni tippreżenta 10 raggruppamenti ta' azzjonijiet biex tindirizza l-isfidi u tiftaħ opportunitajiet għan-nies, għan-negozji u għas-servizzi pubbliċi.
Kif tista' l-UE tipproteġi liċ-ċittadini tagħha?
L-UE għandha qafas regolatorju b'saħħtu li japplika għal diversi aspetti marbuta mal-iżvilupp tad-dinjiet virtwali u l-Web 4.0.
Fir-rigward tal-protezzjoni u l-infurzar tad-drittijiet tal-individwi u tal-kumpaniji fid-dinja diġitali, l-Att dwar is-Servizzi Diġitali u l-Att dwar is-Swieq Diġitali jintroduċu sistema komprensiva ta' responsabbiltà għall-fornituri tal-pjattaformi u tal-magni tat-tiftix u għall-fornituri tas-servizzi ewlenin tal-pjattaforma rispettivament.
Dan ir-Regolament japplika wkoll għad-dinjiet virtwali u l-Web 4.0.
Ir-Regolament Ġenerali dwar il-Protezzjoni tad-Data jissalvagwardja l-ipproċessar tad-data personali, u l-liġi tal-konsumatur tal-UE, b'mod partikolari d-Direttiva dwar Prattiċi Kummerċjali Żleali, tipproteġi mill-manipulazzjoni tal-għażliet u t-tranżazzjonijiet online tal-konsumaturi.
Ir-Regolament dwar is-Swieq fil-Kriptoassi (MiCA) li għadu kif ġie adottat, ikopri l-kriptoassi mhux regolati mil-leġiżlazzjoni eżistenti dwar is-servizzi finanzjarji.
Dawk ir-Regolamenti kollha se jkunu importanti ħafna fil-kuntest tad-dinjiet virtwali emerġenti.
X'inhuma l-azzjonijiet proposti mill-Kummissjoni Ewropea?
Fil-Komunikazzjoni dwar il-Web 4.0 u d-dinjiet virtwali, il-Kummissjoni Ewropea tipproponi 10 azzjonijiet, mill-iżvilupp ta' Sett ta' Għodod tad-Dinjiet Virtwali għaċ-ċittadini sat-tnedija ta' sħubija Ewropea fil-qafas ta' Orizzont Ewropa u l-appoġġ ta' inizjattiva ewlenija pubblika għal bliet u komunitajiet intelliġenti u sostenibbli (is-“Citiverse”).
Stqarrija għall-istampa – Lejn it-tranżizzjoni teknoloġika li jmiss: Il-Kummissjoni tippreżenta strateġija tal-UE biex tkun minn ta' quddiem fil-Web 4.0 u d-dinjiet virtwali
Skeda informattiva dwar il-Web 4.0 u d-dinjiet virtwali
Skeda informattiva: Kif jiġu żviluppati dinjiet virtwali mixtieqa u ġusti?
Il-perspettiva taċ-ċittadini
Komunikazzjoni: Inizjattiva tal-UE dwar il-Web 4.0 u d-dinjiet virtwali
Rapport taċ-ċittadini mill-panel taċ-ċittadini Ewropej dwar id-dinjiet virtwali
Dokument ta' ħidma tal-persunal: informazzjoni, għarfien u xejriet tas-suq dwar il-Web 4.0 u d-dinjiet virtwali
Avviż tal-aħbarijiet (Ċentru Konġunt tar-Riċerka) — Dinjiet virtwali tal-ġenerazzjoni li jmiss: opportunitajiet, sfidi, u implikazzjonijiet ta' politika
Illum huwa jum storiku għall-UE u d-79 membru tal-Organizzazzjoni tal-Istati Afrikani, tal-Karibew u tal-Paċifiku (OSAKP).
Fil-laqgħa tal-Kunsill Affarijiet Barranin fl-20 ta' Lulju 2023 fil-Kunsill tal-Unjoni Ewropea, wittejna t-triq għall-iffirmar u l-applikazzjoni proviżorja tal-aktar Ftehim ta' Sħubija komprensiv bejn l-UE u l-Istati Membri tagħha u l-OSAKP, l-akbar alleanza ta' pajjiżi f'livell globali.
Fix-xhur li ġejjin, dan se jiġi ffirmat uffiċjalment mill-UE, l-Istati Membri tagħha u l-membri tal-OSAKP.
Nilqa' dan l-avvanz b'ħafna sodisfazzjon.
Minn meta bdejna n-negozjati fl-2018, id-dinja għaddiet minn fluss kostanti u t-tensjonijiet ġeopolitiċi żdiedu.
Il-Ftehim iġib ċertezza, kontinwità u jiggarantixxi futur tajjeb għar-relazzjonijiet tagħna ma' sħab importanti madwar id-dinja.
Il-Ftehim ta' Assoċjazzjoni jkopri firxa wiesgħa ta' kwistjonijiet, mill-iżvilupp sostenibbli u t-tkabbir sad-drittijiet tal-bniedem u l-paċi u s-sigurtà.
Qed niffaċċjaw sfidi komuni: ir-riskji dejjem jikbru tat-tibdil fil-klima, il-pandemiji globali u l-fraġilità.
Skont dan il-Ftehim il-ġdid, li huwa s-suċċessur tal-Ftehim ta' Cotonou, aħna u l-OSAKP nistgħu nagħtu spinta ġdida lill-kooperazzjoni tagħna u nagħmlu s-sħubija tagħna valida għall-futur.
F'kuntest ġeopolitiku dejjem aktar kumpless, huwa jsaħħaħ il-kapaċità tal-UE u tal-pajjiżi AKP biex nindirizzaw l-isfidi globali flimkien, inkluż permezz ta' kooperazzjoni f'fora internazzjonali, mirfuda bil-valuri komuni tagħna tal-istat tad-dritt, id-demokrazija u l-ordni legali Internazzjonali.
Fix-xhur li ġejjin se tiġi organizzata ċerimonja tal-iffirmar tal-ftehim ta' sħubija bejn l-UE u l-OSAKP.
Ladarba l-ftehim ta' sħubija jkun ġie ffirmat mill-UE u mir-rappreżentanti tal-OSAKP, il-ftehim proviżorju l-ġdid jidħol fis-seħħ fl-ewwel jum tat-tieni xahar wara l-iffirmar tiegħu.
Dwar is-sħubija tal-UE – OSAKP
Is-sħubija AKP-UE hija wieħed mill-eqdem u mill-aktar oqfsa komprensivi għall-kooperazzjoni bejn l-UE u l-pajjiżi sħab.
Tgħaqqad aktar minn 1.5 biljun persuna mifruxa fuq erba' kontinenti.
B'mod aktar speċifiku, is-sħubija tgħaqqad l-UE ma' 79 pajjiż fl-Afrika, fil-Karibew u fil-Paċifiku.
Il-kollaborazzjoni tagħna hija wiesgħa u bbażata fuq il-valuri u l-ambizzjonijiet li jqarrbu l-pajjiżi tal-UE u tal-AKP.
Fil-passat, is-sħubija kienet tiffoka fuq l-eradikazzjoni tal-faqar u fuq l-iżvilupp sostenibbli inklużiv fil-pajjiżi AKP.
L-azzjoni tagħna hija bbażata fuq tliet oqsma ewlenin: id-djalogu politiku, il-kooperazzjoni għall-iżvilupp kif ukoll l-integrazzjoni reġjonali u l-kummerċ.
In-negozjati ta' wara Cotonou dwar il-Ftehim ta' Sħubija l-ġdid bejn l-UE/l-Afrika, il-Karibew u l-Paċifiku ġew konklużi
Matul l-ewwel sentejn tagħhom, il-Missjonijiet tal-UE f'Orizzont Ewropa appoġġaw il-ħidma tal-Kummissjoni fuq il-Patt Ekoloġiku Ewropew, biex l-Ewropa tkun lesta għall-Era Diġitali, u fuq il-Pjan tal-Ewropa Jingħeleb il-Kanċer.
Sa mill-bidu tagħhom, il-Missjonijiet tal-UE wrew il-potenzjal tagħhom li jħaffu l-bidla.
Appoġġati primarjament mill-finanzjament ta' Orizzont Ewropa, huma għaqqdu u appoġġaw ukoll il-politiki u l-programmi tal-UE mal-azzjoni lokali u l-involviment taċ-ċittadini.
Il-Missjonijiet qegħdin fit-triq it-tajba biex sal-2030, jilħqu l-għanijiet ambizzjużi tagħhom f'oqsma kritiċi bħall-adattament għat-tibdil fil-klima, it-titjib tal-ħajja tal-pazjenti bil-kanċer, it-tindif tal-ekosistemi tal-baħar u tal-ilma ħelu, u jagħmlu l-bliet newtrali għall-klima, u jtejbu saħħet il-ħamrija.
Dawn huma l-konklużjonijiet tal-Komunikazzjoni dwar il-Missjonijiet tal-UE fil-qafas ta' Orizzont Ewropa, adottata llum.
Il-Komunikazzjoni tipprovdi valutazzjoni bir-reqqa tal-progress li sar s'issa, kif meħtieġ mill-koleġiżlaturi wara l-ewwel sentejn tal-operat tagħhom.
Tenfasizza l-kisbiet ewlenin tal-ħames Missjonijiet individwali attwali, filwaqt li tidentifika wkoll l-isfidi li ltaqgħu magħhom u tipproponi sett ta' azzjonijiet biex tindirizzahom.
Fid-dawl ta' din il-valutazzjoni bbilanċjata, il-Komunikazzjoni tal-lum tipproponi wkoll li 11 % tal-baġit tat-Tieni Pilastru ta' Orizzont Ewropa jintefaq fuq il-Missjonijiet tal-UE fl-aħħar parti tal-Programm (żieda minn 10 % bħalissa).
Dan jikkorrispondi għal ammont totali ta' aktar minn EUR 3 biljun għall-perjodu mill-2024 sal-2027.
Il-Komunikazzjoni tniedi wkoll il-fażi preparatorja ta' Missjoni ġdida tal-UE dwar il-Bauhaus Ewropea l-Ġdida.
Il-Kummissjoni timpenja ruħha li tagħmel il-Missjonijiet tal-UE saħansitra aktar effettivi pereżempju billi:
Minħabba l-potenzjal tal-istrument tal-Missjonijiet li jistimula l-bidla, u l-fatt li l-inizjattiva tal-Bauhaus Ewropea l-Ġdida diġà tikkondividi diversi karatteristiċi mal-Missjonijiet tal-UE, illum il-Kummissjoni tibda l-fażi preparatorja għal Missjoni tal-UE ġdida ddedikata, billi ssegwi l-istess proċess bħal dak tal-ewwel ħamsa.
Dan jinkludi l-ħatra ta' Bord għall-Missjoni, u l-abbozzar ta' Pjan ta' Implimentazzjoni tal-Missjoni, li lkoll se jgħinu biex jiġu definiti l-miri u l-istadji importanti eżatti tal-Missjoni.
Il-Bauhaus Ewropea l-Ġdida diġà żviluppat is-sinerġiji bejn l-investimenti fir-riċerka u l-innovazzjoni, strumenti oħra ta' finanzjament, u l-investiment tas-settur privat.
Il-Missjoni l-ġdida tal-UE tinvolvi ruħha man-nies biex tibni aċċettazzjoni soċjali akbar għall-politiki tal-Patt Ekoloġiku, tippromwovi s-sjieda soċjali ta' soluzzjonijiet ekoloġiċi u tħeġġeġ il-bidliet fl-imġiba meħtieġa biex jintlaħqu l-miri tal-Patt Ekoloġiku.
Il-Kummissjoni se taħdem mill-qrib mal-Istati Membri u mal-komunità inġenerali biex tiddefinixxi dan l-approċċ.
Il-Missjoni dwar l-Adattament għat-Tibdil fil-Klima għandha l-għan li tappoġġa mill-inqas 150 reġjun Ewropew biex isiru reżiljenti għall-klima sal-2030.
Sa mit-tnedija tagħha, 308 awtorità reġjonali u lokali ffirmaw il-Karta tal-Missjoni.
Pjattaforma ddedikata għall-Implimentazzjoni tal-Missjoni qed tipprovdi assistenza teknika lir-reġjuni, u 50 minnhom qed jiżviluppaw metodoloġija komuni għat-twettiq ta' valutazzjonijiet dettaljati tar-riskju u tal-vulnerabbiltà.
Il-Missjoni dwar il-Kanċer għandha l-għan ambizzjuż li ttejjeb il-ħajja ta' aktar minn 3 miljun ruħ sal-2030, permezz tal-prevenzjoni, il-kura u għal dawk affettwati mill-kanċer inkluż il-familji tagħhom, biex jgħixu ħajja itwal u aħjar.
Fil-livell tal-UE, il-Pjan tal-Ewropa biex Jingħeleb il-Kanċer flimkien mal-Missjoni dwar il-Kanċer rawmu djalogu ġdid mal-Istati Membri.
Il-Missjoni qed taqdi rwol ċentrali biex tippermetti li tiġi żviluppata l-pjattaforma tad-data UNCAN.eu ħalli tgħin lir-riċerkaturi janalizzaw id-data dwar ir-riċerka kkombinata, is-saħħa u data rilevanti oħra fuq skala mingħajr preċedent.
L-għanijiet tal-Missjoni ta' Bliet Newtrali għall-Klima u Intelliġenti huma li jinkisbu 100 belt newtrali għall-klima u intelliġenti sal-2030 u li jiġi żgurat li dawn jaġixxu wkoll bħala ċentri ta' esperimentazzjoni u innovazzjoni għall-bliet Ewropej kollha.
Is-Sejħa għal Espressjoni ta' Interess għas-sħubija fil-Missjoni għalqet f'Jannar 2022 u rċeviet applikazzjonijiet minn 377 belt.
Il-Missjoni ħolqot komunità b'saħħitha ta' bliet ambizzjużi li, permezz ta' Pjattaforma ta' Missjoni, jaħdmu fi gruppi, jiskambjaw l-esperjenzi u jaċċessaw repożitorju tal-għarfien biex iħaffu s-soluzzjonijiet newtrali għall-klima.
L-għan tal-Missjoni Nirrestawraw l-Oċean u l-Ilmijiet Tagħna huwa li tirrikonċilja l-protezzjoni u r-restawr tal-ekosistemi tal-baħar u tal-ilma ħelu mal-pressjonijiet dejjem akbar fuq ir-riżorsi akkwatiċi.
Ġew stabbiliti erba' “fanali” għal din il-Missjoni f'baċiri ewlenin tal-baħar u tax-xmajjar Ewropej bħala siti tant meħtieġa biex is-soluzzjonijiet meħtieġa jiġu ttestjati, murija u varati fuq skala kbira, u b'hekk isiru disponibbli għal aktar minn 100 reġjun assoċjat Ewropew.
L-interess fil-Missjoni jintwera permezz ta' aktar minn 480 azzjoni li se jitwettqu fil-qafas tal-Karta tal-Missjoni.
Bl-għan tagħha li tistabbilixxi 100 Laboratorju Ħaj u Fanal sal-2030, il-Missjoni dwar il-Ħamrija għandha l-għan li tipprovdi soluzzjonijiet għall-immaniġġjar sostenibbli u r-restawr tal-ħamrija f'żoni rurali u urbani.
Fil-qafas tal-Missjoni, l-awtoritajiet reġjonali u lokali qed jiżviluppaw Ftehimiet Territorjali dwar l-Immaniġġjar tal-Ħamrija għas-saħħa tal-ħamrija.
Il-missjoni qed tavvanza l-monitoraġġ armonizzat tal-ħamrija fl-UE u qed tiżviluppa strateġiji għad-dekontaminazzjoni u r-riġenerazzjoni tal-ħamrija, kif ukoll mudelli kummerċjali ġodda għal ktajjen tal-valur favur il-ħamrija u newtrali għall-klima.
Il-Missjonijiet tal-UE huma mod ġdid biex ikollna soluzzjonijiet konkreti għal uħud mill-akbar sfidi tagħna.
Huma sforz koordinat mill-Kummissjoni sabiex tiġbor flimkien ir-riżorsi meħtieġa f'termini ta' programmi ta' finanzjament, politiki u regolamenti, kif ukoll ta' attivitajiet oħrajn.
Għandhom ukoll l-għan li jimmobilizzaw u jattivaw l-atturi pubbliċi u privati, bħall-Istati Membri tal-UE, l-awtoritajiet lokali u reġjonali, l-istituzzjonijiet ta' riċerka, il-bdiewa u l-maniġers tal-art, l-imprendituri u l-investituri sabiex joħolqu impatt reali u dejjiemi.
Il-missjonijiet jinvolvu direttament liċ-ċittadini biex jagħtu spinta lill-adozzjoni ta' soluzzjonijiet u approċċi ġodda mis-soċjetà.
Il-Komunikazzjoni tal-lum hija akkumpanjata minn Dokument ta' Ħidma tal-Persunal li jippreżenta l-evidenza teknika tal-valutazzjoni tal-Missjonijiet tal-UE.
Din l-evidenza nġabret permezz ta' studju li għen fil-valutazzjoni ta' kull Missjoni individwali tal-UE skont id-dimensjonijiet li ġejjin: l-għan u l-objettivi tal-Missjoni; il-proċess tal-għażla ta' kull Missjoni tal-UE; l-istrutturi ta' governanza u l-funzjonament tal-Missjoni; il-progress lejn it-twettiq tal-objettivi tal-Missjoni; il-baġit u l-arranġamenti ta' finanzjament tal-Missjoni.
Mistoqsijiet u Tweġibiet – Orizzont Ewropa: il-Missjonijiet tal-UE qegħdin fit-triq it-tajba biex jilħqu l-ambizzjoni tagħhom tal-2030 għal kontinent aktar ekoloġiku u aktar f'saħħtu
Komunikazzjoni dwar il-Missjonijiet tal-UE
Skeda informattiva dwar il-Missjonijiet tal-UE
Pjanijiet ta' Implimentazzjoni għall-Missjonijiet tal-UE
Il-Bauhaus Ewropea l-Ġdida: sbuħija, sostenibbiltà, flimkien
Fl-ewwel sentejn tagħhom, il-Missjonijiet ta’ Orizzont Ewropa għamlu progress kostanti kontra l-akbar sfidi li qed niffaċċjaw: il-ġlieda kontra l-kanċer, l-adattament għat-tibdil fil-klima, il-protezzjoni tal-ilmijiet tagħna, nagħmlu l-bliet tagħna newtrali għall-klima, u nirrestawraw il-ħamrija tagħna.
Issa eżaminajna bir-reqqa dak li ħadem tajjeb u dak li ma ħadimx daqshekk tajjeb.
Abbażi ta’ dan, aħna nikkonfermaw mill-ġdid il-fiduċja tagħna fil-potenzjal tal-Missjonijiet, u nipproponu li l-portafoll jiġi estiż b’Missjoni dwar il-Bauhaus Ewropea l-Ġdida.
Jeħtieġ li nibqgħu ninnovaw biex nindirizzaw il-kriżijiet klimatika u dik tal-bijodiversità.
Ħamrija f’saħħitha, ekosistemi tal-baħar li jiffjorixxu, u t-tħejjija għall-impatt dejjem akbar tat-tibdil fil-klima huma kruċjali għall-ekonomija Ewropea u l-benesseri tagħna stess.
Il-progress li sar s’issa fil-qafas tal-missjonijiet ta’ Orizzont Ewropa juri li nistgħu noffru futur aħjar għall-Ewropej kollha.
Bħala parti mis-Summit tal-Komunità ta' Stati tal-Amerka Latina u tal-Karibew (UE-CELAC) li sar fi Brussell fl-17 u t-18 ta' Lulju, il-President Ursula von der Leyen u l-President taċ-Ċilì Gabriel Boric segwew l-iffirmar ta' Memorandum ta' Qbil (MoU) dwar l-istabbiliment ta' sħubija bejn l-UE u ċ-Ċilì dwar ktajjen tal-valur sostenibbli tal-materja prima.
L-MoU ffirmawh il-Kummissarju Thierry Breton u l-Ministru għall-Affarijiet Barranin taċ-Ċilì Alberto van Klaveren Stork.
Bi qbil mal-istrateġija Global Gateway tal-UE u mal-Att dwar il-Materja Prima Kritika, is-sħubija għandha l-għan li ssaħħaħ il-kooperazzjoni fil-qasam tal-ktajjen tal-valur sostenibbli tal-materja prima li huma meħtieġa għat-tranżizzjoni ekoloġika u diġitali taż-żewġ naħat.
Għandha l-għan ukoll li tiżviluppa industrija kompetittiva u sostenibbli għall-ipproċessar tal-materja prima, ittejjeb il-valur miżjud lokali tas-settur tal-minjieri, u toħloq impjiegi ta' kwalità u tkabbir ekonomiku sostenibbli u inklużiv, għall-ġid taż-żewġ naħat.
Il-President tal-Kummissjoni Ewropea, Ursula von der Leyen, qalet: “Bi pjaċir kbir qed nassisti għall-iffirmar ta' din is-sħubija għall-iżvilupp ta' ktajjen tal-valur sostenibbli tal-materja prima bejn l-UE u ċ-Ċilì.
Il-Global Gateway se tkun wieħed mill-muturi ewlenin tas-sħubija tagħna li qed tevolvi.
Aħna tal-istess fehma, għandna l-istess valuri, u sħab tal-għażla li nsiru atturi dinjin ewlenin fit-tranżizzjoni lejn enerġija nadifa u fit-tranżizzjoni diġitali.”
Is-sħubija l-ġdida hi msejsa fuq ħames pilastri:
• L-integrazzjoni ta' katini tal-valur sostenibbli tal-materja prima, inkluż bl-iżvilupp konġunt ta' proġetti u mudelli ġodda tan-negozju, u bil-promozzjoni u l-faċilitazzjoni ta' rabtiet kummerċjali u tal-investiment;
• Il-kooperazzjoni fir-riċerka u l-innovazzjoni tul il-ktajjen tal-valur tal-materja prima, inkluż fejn jidħol l-għarfien dwar il-minerali u biex titnaqqas kemm jista' jkun l-impronta ambjentali u klimatika;
• Il-kooperazzjoni għall-ingranaġġ tal-kriterji ambjentali, soċjali u tal-governanza (ESG) u l-allinjament mal-istandards internazzjonali;
• It-tnedija ta' infrastruttura fiżika u virtwali għall-iżvilupp tal-proġetti, filwaqt li jitnaqqas kemm jista' jkun l-impatt ambjentali u klimatiku;
• It-tisħiħ tal-kapaċitajiet, tal-edukazzjoni u t-taħriġ vokazzjonali u l-iżvilupp tal-ħiliet tul ktajjen tal-valur sostenibbli tal-materja prima, skont l-istandards internazzjonali tax-xogħol.
Bħala l-pass li jmiss, l-UE u ċ-Ċilì impenjaw ruħhom li jiżviluppaw Pjan Direzzjonali operazzjonali wara l-iffirmar tal-Memorandum ta' Qbil.
Il-Pjan Direzzjonali se jinkludi azzjonijiet ta' kooperazzjoni li se jitwettqu mill-partijiet ikkonċernati rilevanti mill-Istati Membri tal-UE u miċ-Ċilì bl-appoġġ tal-Aġenda tal-Investiment tal-Global Gateway tal-UE għall-Amerka Latina u l-Karibew.
Il-materja prima kritika hi indispensabbli għal ħemel ta' setturi strateġiċi, fosthom l-industrija b'emissjonijiet żero netti, l-industrija diġitali, l-ajruspazju u s-setturi tad-difiża.
Filwaqt li d-domanda għall-materja prima kritika mistennija tiżdied drastikament, l-Ewropa għadha tiddependi ħafna fuq l-importazzjonijiet, ħafna drabi fuq fornituri kważi monopolistiċi minn pajjiżi terzi.
L-UE jeħtieġ tnaqqas ir-riskji għall-ktajjen tal-provvista fejn jidħlu dawn id-dipendenzi strateġiċi ħalli ssaħħaħ ir-reżiljenza ekonomika tagħha u fl-istess ħin tilħaq l-objettivi klimatiċi u diġitali tagħha.
Il-proposta għal Att tal-UE dwar il-Materja Prima Kritika ppubblikata f'Marzu 2023 tingrana l-preġji u l-opportunitajiet tas-Suq Uniku u tas-sħubijiet esterni tal-UE biex tiddiversifika u tqawwi r-reżiljenza tal-ktajjen tal-provvista tal-materja prima kritika tal-UE.
L-Att dwar il-Materja Prima Kritika jtejjeb ukoll il-kapaċità tal-UE li timmonitorja u ttaffi r-riskji ta' tfixkil, filwaqt li jsaħħaħ iċ-ċirkolarità u s-sostenibbiltà.
Il-Kummissjoni diġà qed taħdem bl-istrumenti kollha tal-politika esterna u b'rispett lejn l-obbligi internazzjonali tagħha biex tibni sħubijiet ma' pajjiżi terzi b'abbundanza tar-riżorsi.
Diġà qed taħdem ma' sħab affidabbli biex tippromwovi l-iżvilupp ekonomiku tagħhom b'mod sostenibbli bil-ħolqien ta' ktajjen tal-valur, u fl-istess waqt tippromwovi wkoll ktajjen tal-valur siguri, reżiljenti, affordabbli u diversifikati biżżejjed għall-UE.
Il-Kummissjoni diġà stabbiliet sħubijiet strateġiċi dwar il-materja prima mal-Kanada (Ġunju 2021), mal-Ukrajna (Lulju 2021), mal-Każakistan u n-Namibja (Novembru 2022), u mal-Arġentina (Ġunju 2023) f'isem l-UE.
B'dawn is-sħubijiet, iż-żewġ naħat ikunu jistgħu javvanzaw il-kummerċ u l-investimenti f'katina tal-valur tal-materja prima li tkun sigura, sostenibbli u reżiljenti, u dan hu kruċjali biex titwettaq it-tranżizzjoni lejn ekonomiji newtrali għall-klima u diġitalizzati.
Bi pjaċir kbir qed nassisti għall-iffirmar ta’ din is-sħubija għall-iżvilupp ta’ ktajjen tal-valur sostenibbli tal-materja prima bejn l-UE u ċ-Ċilì.
Il-Global Gateway se tkun wieħed mill-muturi ewlenin tas-sħubija tagħna li qed tevolvi.
Aħna tal-istess fehma, għandna l-istess valuri, u sħab tal-għażla li nsiru atturi dinjin ewlenin fit-tranżizzjoni lejn enerġija nadifa u fit-tranżizzjoni diġitali.
Bis-sodisfazzjon nilqa’ din is-sħubija importanti maċ-Ċilì biex inqawwu l-kooperazzjoni tagħna tul il-ktajjen tal-valur tal-materja prima.
Iċ-Ċilì hu produttur ewlieni ta’ materja prima kritika ewlenija, bħar-ram u l-litju, tant essenzjali għat-tranżizzjonijiet ekoloġiċi u diġitali tal-Ewropa u għall-ħarsien tal-kompetittività tal-Ewropa fid-dinja.
Din is-sħubija se tappoġġa lill-industriji Ewropej u taċ-Ċilì, filwaqt li tiffoka fuq prattiki sostenibbli u toħloq il-valur miżjud fl-ekonomiji lokali.
Dan il-ftehim jirrifletti wkoll l-ambizzjoni tal-Ewropa li tiddiversifika u tiżgura l-provvista tal-materja prima kritika, u fl-istess waqt jikkumplimenta sensiela ta’ ftehimiet simili li kkonkludejna ma’ sħab oħra tal-istess fehma fl-aħħar snin.
Fid-dinja ferm interkonnessa tagħna, iżda fraġli, din is-sħubija se tkun ta’ ġid għall-UE daqskemm għaċ-Ċilì.
Se tikseb benefiċċji għaż-żewġ naħat u, l-aktar importanti, se toħloq valur konkret fil-livell lokali, għan-nies.
Is-sħubijiet strateġiċi bl-istrateġija Global Gateway tal-investiment se jkopru l-katina tal-valur kollha u l-ekosistema ta’ madwarha, inkluż il-bini tal-kapaċitajiet, l-infrastruttura u l-ħiliet.
L-approċċ dawramejt tagħna bla dubju se jsaħħaħ ir-reżiljenza taż-żewġ partijiet.
Illum, l-UE u l-Urugwaj iddeċidew li jżidu l-kooperazzjoni tagħhom fit-twettiq tat-tranżizzjoni lejn enerġija nadifa.
Fis-Summit UE-CELAC fi Brussell, il-Kummissarju għall-Enerġija Kadri Simson u l-Ministru tal-Affarijiet Barranin tal-Urugwaj Francisco Bustillo Bonasso ffirmaw Memorandum ta' Qbil dwar l-enerġija rinnovabbli, l-effiċjenza enerġetika u l-idroġenu rinnovabbli, fil-preżenza tal-President tal-Kummissjoni Ewropea Ursula von der Leyen u l-President tar-Repubblika Orjentali tal-Urugwaj Luis Lacalle Pou.
Il-Memorandum ta' Qbil huwa parti mill-Aġenda ta' Investiment Global Gateway Unjoni Ewropea - Amerika Latina u l-Karibew li l-President von der Leyen ippreżentat ilbieraħ fir-Round Table dwar in-Negozju UE-LAC.
Il-President tal-Kummissjoni Ewropea, Ursula von der Leyen qalet: “L-UE u l-Urugwaj jikkondividu l-ambizzjoni li jagħtu spinta lill-użu ta' sorsi ta' enerġija rinnovabbli, f'konformità mal-għanijiet klimatiċi ambizzjużi tagħna.
Aħna allinjati fuq il-ħtieġa ta' suq tal-idroġenu globali bbażat fuq ir-regoli, trasparenti u mingħajr distorsjonijiet bi standards internazzjonali affidabbli u skemi ta' ċertifikazzjoni li jappoġġaw it-tranżizzjoni lejn enerġija nadifa.
Dan il-Memorandum ta' Qbil jipprovdilna bażi biex niggwidaw u nintensifikaw il-ħidma tagħna dwar dawn il-kwistjonijiet, hekk kif it-tnejn li aħna nirsistu biex nilħqu n-newtralità klimatika sal-2050.”
L-enerġija rinnovabbli, l-effiċjenza enerġetika u l-idroġenu rinnovabbli
Il-Memorandum iffirmat illum jistabbilixxi l-objettivi tagħna u jwitti t-triq għal pjan direzzjonali futur li jiddeskrivi attivitajiet speċifiċi appoġġati mill-istrateġija ta' investiment Global Gateway.
L-oqsma potenzjali ta' kooperazzjoni jinkludu r-rieżami u l-approfondiment ta' azzjonijiet u politiki għall-promozzjoni tal-effiċjenza enerġetika kif ukoll skambji rigward politiki dwar l-enerġija rinnovabbli u l-idroġenu rinnovabbli u d-derivattivi tiegħu.
B'mod aktar speċifiku, il-kooperazzjoni tagħna dwar kwistjonijiet ta' riċerka u regolatorji se tinkludi ħidma fuq definizzjonijiet, metodoloġiji, regoli ta' sostenibbiltà, sistemi ta' ċertifikazzjoni, u miżuri li jistimulaw it-titjib tal-effiċjenza enerġetika u l-użu tal-idroġenu rinnovabbli.
Ser naħdmu wkoll flimkien biex nidderieġu l-investiment lejn dawn l-oqsma kritiċi, billi nipprovdu lill-investituri potenzjali b'ċarezza massima dwar il-finanzjament kemm fl-Unjoni Ewropea kif ukoll fl-Urugwaj.
Dan il-Memorandum jissottolinja li l-investimenti fl-enerġija rinnovabbli, fl-effiċjenza enerġetika, u fl-idroġenu rinnovabbli u d-derivattivi tiegħu jeħtieġ li jikkonformaw mal-leġiżlazzjoni ambjentali rilevanti relatata mas-setturi tal-baħar u tal-art kemm fl-UE kif ukoll fl-Urugwaj, biex jiġi żgurat li nindirizzaw b'mod parallel kemm il-kriżi tal-klima kif ukoll dik tal-bijodiversità.
Barra minn hekk, il-politiki li jippromwovu l-effiċjenza enerġetika, l-enerġiji rinnovabbli u l-idroġenu rinnovabbli u d-derivattivi tiegħu jenħtieġ li jqisu kif xieraq il-protezzjoni, il-konservazzjoni u r-restawr tas-sistemi tal-ilma u tal-ekosistemi relatati mal-ilma.
L-UE u l-Urugwaj riċentement bdew djalogu dwar l-enerġija li jkopri l-enerġija rinnovabbli, l-effiċjenza enerġetika u l-idroġenu rinnovabbli, filwaqt li komplew id-djalogu politiku produttiv ibbażat fuq il-Ftehim Qafas għall-Kooperazzjoni bejn l-UE u l-Urugwaj iffirmat fl-1992.
Iż-żewġ naħat jikkondividu l-għan li jilħqu n-newtralità klimatika sal-2050 u jirrikonoxxu r-rwol ewlieni tal-effiċjenza enerġetika u l-enerġija rinnovabbli fil-kisba tal-objettivi tal-Ftehim ta' Pariġi.
Il-Kummissjoni Ewropea tikkoordina l-iżvilupp u l-implimentazzjoni tal-Aġenda ta' Investiment Global Gateway (GGIA) UE-LAC.
Il-GGIA hija impenn politiku biex naħdmu flimkien, filwaqt li nidentifikaw opportunitajiet ġusti ta' investiment ekoloġiku u diġitali fl-Amerka Latina u l-Karibew, li se jibbenefikaw mill-ambjent miftuħ iġġenerat mill-ftehimiet kummerċjali u ta' investiment u se tgħin biex jintlaħqu l-Għanijiet ta' Żvilupp Sostenibbli.
Din tenfasizza aktar minn 130 proġett illustrattiv madwar il-pajjiżi tal-Amerika Latina u l-Karibew biex jiġu ingranati investimenti intelliġenti li jippromwovu t-tkabbir sostenibbli f'setturi ewlenin bħas-saħħa, l-enerġija rinnovabbli, il-konnettività diġitali, il-materja prima kritika, ir-riċerka u l-innovazzjoni.
Il-GGIA se titwassal permezz ta' inizjattivi ta' Tim Ewropa: l-UE, l-Istati Membri tagħha, l-istituzzjonijiet ta' finanzjament għall-iżvilupp inkluż il-Bank Ewropew tal-Investiment (BEI), l-aġenziji ta' kreditu għall-esportazzjoni u s-sorsi pubbliċi l-oħra kollha ta' finanzjament ser ikunu qed jaħdmu flimkien fi sħubijiet pubbliċi-privati mas-settur privat.
L-UE u l-Urugwaj jikkondividu l-ambizzjoni li jagħtu spinta lill-użu ta’ sorsi ta’ enerġija rinnovabbli, f’konformità mal-għanijiet klimatiċi ambizzjużi tagħna.
Aħna allinjati fuq il-ħtieġa ta’ suq tal-idroġenu globali bbażat fuq ir-regoli, trasparenti u mingħajr distorsjonijiet bi standards internazzjonali affidabbli u skemi ta’ ċertifikazzjoni li jappoġġaw it-tranżizzjoni lejn enerġija nadifa.
Dan il-Memorandum ta’ Qbil jipprovdilna bażi biex niggwidaw u nintensifikaw il-ħidma tagħna dwar dawn il-kwistjonijiet, hekk kif it-tnejn li aħna nirsistu biex nilħqu n-newtralità klimatika sal-2050.
Il-Kummissjoni Ewropea, il-Kapijiet tal-Aġenziji tal-Mediċini (HMA) u l-Aġenzija Ewropea għall-Mediċini (EMA) illum qed joħorġu rakkomandazzjonijiet għal azzjonijiet biex jiġu evitati skarsezzi ta' antibijotiċi ewlenin użati għat-trattament ta' infezzjonijiet respiratorji għall-pazjenti Ewropej fl-istaġun tax-xitwa li jmiss.
Dawn ir-rakkomandazzjonijiet, żviluppati permezz tal-Grupp Eżekuttiv ta' Tmexxija dwar Nuqqasijiet ta' Mediċini u s-Sikurezza tagħhom (MSSG), jikkomplementaw il-proċess biex tiġi żviluppata lista tal-UE ta' mediċini kritiċi.
F'kooperazzjoni mill-qrib mal-Istati Membri tal-UE, il-Kummissjoni se tieħu azzjonijiet ta' segwitu operazzjonali, inkluż, jekk ikun meħtieġ, akkwisti konġunti possibbli.
Rakkomandazzjonijiet biex tiġi żgurata provvista suffiċjenti għall-pazjenti tal-UE
Jekk id-domanda fl-istaġun tax-xitwa li jmiss tkun simili għal livell medju ta' konsum fis-snin preċedenti, id-data miġbura tissuġġerixxi li l-provvista lill-UE ta' formulazzjonijiet orali ta' antibijotiċi ewlenin tal-ewwel u tat-tieni linja għal infezzjonijiet respiratorji se taqbel mad-domanda fl-istaġun tax-xitwa li jmiss.
L-EMA u l-Awtorità tal-UE għat-Tħejjija u għar-Rispons f'Każ ta' Emerġenza tas-Saħħa (HERA) se jkomplu jaħdmu id f'id mad-detenturi tal-awtorizzazzjoni għall-kummerċjalizzazzjoni biex isaħħu l-miżuri ħalli tiżdied il-provvista ta' xi antibijotiċi ġol-vini.
Il-Grupp Eżekuttiv ta' Tmexxija dwar nuqqasijiet ta' mediċini u s-sikurezza tagħhom (MSSG) tal-EMA, ftiehem dwar ir-rakkomandazzjonijiet li ġejjin għal azzjonijiet proattivi sabiex ikun imħejji aħjar għall-istaġun tax-xitwa:
F'konformità mal-konklużjonijiet tal-Kunsill Ewropew ta' Ġunju 2023, l-EMA u l-Kummissjoni permezz tal-HERA se jkomplu jimmonitorjaw mill-qrib id-domanda u l-provvista u jinteraġixxu mad-detenturi tal-awtorizzazzjoni għall-kummerċjalizzazzjoni matul il-bqija tas-sena biex jidentifikaw minn kmieni kwalunkwe nuqqas mhux mistenni ta' provvisti u jieħdu kwalunkwe miżura meħtieġa.
Il-Ħamis 20 ta' Lulju se ssir laqgħa ddedikata tal-Bord tal-HERA mar-rappreżentanti tal-Ministeri tas-Saħħa tal-Istati Membri, il-Kummissjoni u l-industrija biex il-kwistjoni tiġi diskussa aktar u biex jintlaħaq qbil dwar passi addizzjonali possibbli.
Data dwar antibijotiċi ewlenin
Ir-rakkomandazzjonijiet huma bbażati fuq id-data miġbura mill-EMA u l-HERA dwar l-istima tad-domanda u l-provvista ta' għadd ta' antibijotiċi ewlenin użati għall-kura ta' infezzjonijiet respiratorji (amoksiċillina, amoksiċillina /aċidu klavulaniku, peniċillina V, ażitromiċina, klaritromiċina, ċeftrijakson, ċefotaksima u piperaċillina-tażobaktam).
L-antibijotiċi magħżula huma inklużi fil-gruppi ta' antibijotiċi tal-gruppi “Access and Watch” tad-WHO li jenfasizzaw l-importanza tal-użu u d-disponibbiltà xierqa tagħhom.
Id-data dwar it-tbassir tal-provvista u l-kapaċità ta' produzzjoni ġiet ipprovduta mid-detenturi ewlenin tal-awtorizzazzjoni għall-kummerċjalizzazzjoni.
Dawn imbagħad tqabblu mal-istimi tad-domanda li kienu derivati minn data storika tal-bejgħ għal dawn il-mediċini għall-istaġun tax-xitwa fl-UE/fiż-ŻEE.
Lista tal-UE ta' mediċini kritiċi
L-azzjonijiet dwar l-antibijotiċi jiffurmaw parti mill-qafas usa' fis-seħħ fl-UE biex jiġu evitati u jitnaqqsu l-iskarsezzi tal-mediċini.
Dawn se jikkomplementaw il-proċess biex tiġi żviluppata lista tal-UE ta' mediċini kritiċi.
Il-ħolqien ta' din il-lista miexi kif ippjanat skont il-gwida tat-Task Force konġunta tal-HMA/EMA dwar id-Disponibbiltà ta' Mediċini Awtorizzati għall-Użu mill-Bniedem u għall-Użu Veterinarju (TF AAM).
L-għan tal-lista hu li sservi biex tgħin fl-iżgurar li l-mediċini li huma l-aktar kritiċi għas-sistemi tas-saħħa madwar l-UE/ŻEE jkunu disponibbli dejjem.
Din il-lista se tikkataloga mediċini b'impatt sinifikanti fuq is-saħħa pubblika li dwarhom għandhom jittieħdu miżuri biex tissaħħaħ il-provvista ħalli tiġi żgurata l-kontinwità tal-kura għall-pazjenti f'kull ħin.
Huwa antiċipat li l-ewwel verżjoni tal-lista tal-UE ta' mediċini kritiċi se tiġi rilaxxata sa tmiem l-2023.
l-EMA u l-Grupp Eżekuttiv ta' Tmexxija dwar Nuqqasijiet ta' Mediċini u s-Sikurezza tagħhom
Skont il-mandat il-ġdid tagħha (ir-Regolament dwar Rwol Imsaħħaħ tal-EMA (ir-Regolament (UE) 2022/123)), l-EMA għandha responsabbiltajiet ġodda biex timmonitorja n-nuqqasijiet kritiċi ta' mediċini li jistgħu jwasslu għal sitwazzjoni ta' kriżi.
Il-Grupp Eżekuttiv ta' Tmexxija dwar Nuqqasijiet ta' Mediċini u s-Sikurezza tagħhom (MSSG) ġie stabbilit biex jiżgura rispons robust għall-kwistjonijiet tal-provvista tal-mediċini kkawżati minn eventi maġġuri jew emerġenzi tas-saħħa pubblika.
Il-membri tal-MSSG jinkludu rappreżentanti tal-Istati Membri tal-UE; rappreżentant wieħed tal-Kummissjoni Ewropea; rappreżentant wieħed tal-EMA kif ukoll osservatur mill-Grupp ta' Ħidma dwar il-Pazjenti u l-Konsumaturi (PCWP) tal-EMA u mill-Grupp ta' Ħidma tal-Professjonisti fil-Qasam tal-Kura tas-Saħħa (HCPWP) tagħha.
Il-grupp huwa kopresedut mid-Direttur Eżekuttiv tal-EMA Emer Cooke u minn Karl Broich, il-Kap tal-Istitut Federali Ġermaniż għall-Mediċini u l-president tal-HMA.
Għal aktar informazzjoni dwar ir-responsabbiltajiet tal-EMA għall-monitoraġġ u l-mitigazzjoni tan-nuqqasijiet ta' mediċini u apparat mediku skont ir-Regolament (UE) 2022/123, ara t-Tħejjija għall-kriżijiet u l-ġestjoni tagħhom.
L-Awtorità għat-Tħejjija u għar-Rispons f'Każ ta' Emerġenza tas-Saħħa (HERA)
Il-missjoni tal-Awtorità tal-Kummissjoni għat-Tħejjija u għar-Rispons f'Każ ta' Emerġenza tas-Saħħa (HERA) hi li tipprevjeni, tidentifika u tirreaġixxi malajr għall-emerġenzi tas-saħħa.
Il-HERA ġiet stabbilita f'Settembru 2021 biex is-soluzzjonijiet ad hoc għall-ġestjoni u r-rispons għall-pandemiji jinbidlu bi struttura permanenti li jkollha l-għodod u r-riżorsi meħtieġa biex tippjana bil-quddiem l-azzjoni tal-UE f'każ ta' emerġenzi tas-saħħa.
Wieħed mill-għanijiet ewlenin tal-HERA hu li tiżgura l-iżvilupp, il-manifattura, l-akkwist, u d-distribuzzjoni ekwa tal-kontromiżuri mediċi ewlenin ħalli tindirizza kull lakuna possibbli fid-disponibbiltà u l-aċċessibbiltà tagħhom.
Il-HERA hi pilastru ewlieni tal-Unjoni Ewropea tas-Saħħa u hi element fundamentali biex jissaħħu r-rispons u t-tħejjija tal-UE f'każ ta' emerġenza tas-saħħa.
Is-sit web tal-HERA
Is-sit web tal-EMA
L-Istrateġija Farmaċewtika
Id-disponibbiltà tal-mediċini hija komponent kruċjali ta’ Unjoni Ewropea tas-Saħħa b’saħħitha.
Huwa essenzjali li nieħdu azzjoni issa biex inħejju ruħna qabel ix-xitwa li ġejja u niżguraw li jiġu evitati l-iskarsezzi potenzjali tal-mediċini antibijotiċi.
Illum qed nieħdu pass importanti fuq il-miżuri biex nindirizzaw il-ħtiġijiet immedjati tagħna għall-antibijotiċi ewlenin, li jikkomplementaw il-proċess li għaddej biex niżviluppaw lista tal-UE ta’ mediċini kritiċi.
Is-segwitu operazzjonali mill-HERA u l-EMA issa se jsegwi bħala kwistjoni ta’ prijorità.
Abbażi tad- <em>data</em> li rċevejna, qed naħdmu biex niżguraw li nkunu aktar lesti għall-istaġun tax-xitwa li jmiss.
Dawn il-projezzjonijiet bikrin se jippermettu lin-network regolatorju Ewropew tal-mediċini jaħdem mal-partijiet ikkonċernati biex jieħu miżuri minn qabel u jevita skarsezzi potenzjali għall-pazjenti fl-istaġun tax-xitwa li jmiss.
Huwa importanti li l-manifatturi jieħdu azzjoni bikrija, qabel l-istaġun tax-xitwa, sabiex ikunu jistgħu jżidu l-kapaċità tal-manifattura fejn meħtieġ.
Fis-Summit UE-CELAC li seħħ illum fi Brussell, l-UE u l-Arġentina għamlu pass ieħor fil-kooperazzjoni tagħhom dwar l-enerġija bl-iffirmar ta' Memorandum ta' Qbil (MtQ).
Iffirmat mill-President tal-Kummissjoni Ewropea Ursula von der Leyen u l-President tar-Repubblika tal-Arġentina Alberto Fernández fil-preżenza tal-Kummissarju għall-Enerġija Kadri Simson u l-Ministru għall-Affarijiet Barranin tal-Arġentina Santiago Cafiero, il-MtQ jistabbilixxi l-oqsma ewlenin tal-kooperazzjoni, inklużi l-enerġija rinnovabbli, l-idroġenu u t-tnaqqis tal-emissjonijiet tal-metan.
Jisħaq ukoll fuq l-importanza li jiġi żgurat li t-tranżizzjoni lejn l-enerġija nadifa tkun soċjalment ġusta.
Il-President tal-Kummissjoni Ewropea, Ursula von der Leyen, qalet: “L-Ewropa u l-Arġentina qed jissieħbu għal dinja aktar sigura, sostenibbli u prospera.
Il-kooperazzjoni tagħna dwar l-enerġija hija qasam partikolarment promettenti biex tiġi żgurata tranżizzjoni ġusta u nadifa fiż-żewġ kontinenti tagħna.
Il-Memorandum ta' Qbil li qed jiġi ffirmat illum se jiggwida u jsawwar il-kooperazzjoni tagħna fis-snin li ġejjin.
Huwa pass importanti fl-implimentazzjoni tal-Aġenda ta' Investiment tal-Global Gateway tal-UE u se jgħinna niksbu l-objettivi tagħna dwar il-klima u l-enerġija.”
Kooperazzjoni dwar l-enerġija aktar b'saħħitha
Kif stabbilit fil-MtQ, l-UE u l-Arġentina se jaħdmu flimkien biex jiżviluppaw u jippromwovu l-enerġija rinnovabbli u l-effiċjenza enerġetika, kif ukoll l-użu tal-idroġenu u d-derivattivi tiegħu fl-applikazzjonijiet, bħall-proċessi industrijali, it-trasport u l-ħżin tal-enerġija.
Il-kooperazzjoni msaħħa dwar l-enerġija se tavvanza t-tranżizzjoni tal-enerġija u l-ħolqien tal-valur fil-pajjiż, u tikkontribwixxi għat-tkabbir ekonomiku u l-iżvilupp lokali sostenibbli.
Iż-żewġ partijiet impenjaw ruħhom ukoll li jagħmlu ħilithom biex inaqqsu t-tnixxijiet tal-metan fil-katina tal-provvista tal-gass fossili għal-livell massimu teknikament fattibbli.
Flimkien, se jeżaminaw it-teknoloġiji l-ġodda għat-tnaqqis tal-ivventjar u l-ivvampjar, u se jaħdmu biex jintegraw il-metan irkuprat fil-katina tal-provvista sabiex jitnaqqsu l-emissjonijiet dannużi filwaqt li tiżdied l-effiċjenza tal-katina tal-provvista tal-gass naturali.
Dan se jgħin biex jintlaħqu l-miri klimatiċi u biex is-sigurtà tal-provvista tal-enerġija tingħata spinta.
Barra minn hekk, il-Memorandum jissottolinja l-ħtieġa li tiġi żgurata l-konformità tal-investimenti futuri fil-proġetti jew fl-attivitajiet promettenti mal-leġiżlazzjoni ambjentali rilevanti taż-żewġ partijiet u li jitqies it-tħassib dwar id-degradazzjoni tal-bijodiversità, u li jiġu żgurati l-protezzjoni, il-konservazzjoni u r-restawr tas-sistemi tal-ilma u tal-ekosistemi relatati mal-ilma.
Jenfasizza wkoll l-importanza li tiġi segwita tranżizzjoni tal-enerġija ġusta li tirrispetta l-interessi tal-komunitajiet lokali.
L-UE u l-Arġentina għandhom djalogu stabbilit sew dwar l-enerġija li jkopri s-sorsi rinnovabbli, l-effiċjenza enerġetika, l-idroġenu u l-gass naturali.
Dan id-djalogu jibni fuq id-dikjarazzjonijiet, l-inizjattivi u l-ftehimiet reċenti stabbiliti fid-Djalogu ta' Livell Għoli dwar l-Enerġija u fil-laqgħa tat-Tnax-il Kumitat Konġunt ta' Kooperazzjoni bejn l-Unjoni Ewropea u l-Arġentina li saret fi Buenos Aires fit-22 ta' Ġunju 2022, skont id-dispożizzjonijiet tal-Qafas ta' ftehim għall-Kummerċ u l-Kooperazzjoni Ekonomika bejn il-Komunità Ekonomika Ewropea u r-Repubblika Arġentina tal-1990.
Il-kooperazzjoni dwar l-enerġija rinnovabbli hija parti mill-Aġenda ta' Investiment tal-Global Getaway ta' bejn l-Unjoni Ewropea u l-Amerka Latina u l-Karibew biex tingħata spinta lil tranżizzjoni ekoloġika u diġitali ġusta li l-President tal-Kummissjoni ppreżentat waqt id-diskussjoni madwar mejda dwar in-negozju bejn l-UE u l-Amerka Latina u l-Karibew.
Il-Kummissjoni Ewropea tikkoordina l-iżvilupp u l-implimentazzjoni tal-Aġenda ta' Investiment tal-Global Gateway (GGIA) UE-LAC, li hija impenn politiku biex naħdmu flimkien għall-identifikazzjoni tal-opportunitajiet ta' investiment ekoloġiċi u diġitali ġusti fl-Amerka Latina u l-Karibew, li se jibbenefikaw mill-ambjent miftuħ iġġenerat mill-ftehimiet tal-kummerċ u tal-investiment u li se jgħinu biex jintlaħqu l-Għanijiet ta' Żvilupp Sostenibbli.
Tenfasizza 'l fuq minn 130 proġett illustrattiv madwar il-pajjiżi tal-Amerka Latina u l-Karibew biex jiġu ingranati investimenti intelliġenti li jippromwovu t-tkabbir sostenibbli fis-setturi ewlenin bħas-saħħa, l-enerġija rinnovabbli, il-konnettività diġitali, il-materja prima kritika, ir-riċerka u l-innovazzjoni.
L-Aġenda ta' Investiment tal-Global Gateway se titwassal permezz tal-inizjattivi tat-Tim Ewropa: l-UE, l-Istati Membri tagħha, l-istituzzjonijiet ta' finanzjament għall-iżvilupp inkluż il-Bank Ewropew tal-Investiment (BEI), l-aġenziji ta' kreditu għall-esportazzjoni u s-sorsi pubbliċi l-oħra kollha ta' finanzjament se jkunu qed jaħdmu flimkien fis-sħubijiet pubbliċi-privati mas-settur privat.
Global Gateway: L-Amerka Latina u l-Karibew
L-Ewropa u l-Arġentina qed jissieħbu għal dinja aktar sigura, sostenibbli u prospera.
Il-kooperazzjoni tagħna dwar l-enerġija hija qasam partikolarment promettenti biex tiġi żgurata tranżizzjoni ġusta u nadifa fiż-żewġ kontinenti tagħna.
Il-Memorandum ta’ Qbil li qed jiġi ffirmat illum se jiggwida u jsawwar il-kooperazzjoni tagħna fis-snin li ġejjin.
Huwa pass importanti fl-implimentazzjoni tal-Aġenda ta’ Investiment tal-Global Gateway tal-UE u se jgħinna niksbu l-objettivi tagħna dwar il-klima u l-enerġija.
Ir-rapport tal-lum dwar l-implimentazzjoni tad-Dikjarazzjoni ta' Berlin tal-2020 dwar il-gvern diġitali bbażat fuq il-valur juri li l-Istati Membri qed itejbu l-litteriżmu diġitali u jintroduċu teknoloġiji innovattivi fis-servizzi pubbliċi tagħhom.
Madankollu, jenħtieġ li jaħdmu aktar fuq il-parteċipazzjoni soċjali u l-inklużjoni diġitali, kif ukoll fuq il-fiduċja u s-sigurtà fis-servizzi diġitali.
Il-progress huwa importanti għaliex is-servizzi pubbliċi diġitali ġusti, inklużivi, miftuħa u fdati huma muturi ewlenin għad-diġitalizzazzjoni b'suċċess tas-soċjetà u l-ekonomija Ewropea.
Is-servizzi pubbliċi diġitali u interoperabbli huma strumentali għall-UE biex tibqa' reżiljenti, kompetittiva u innovattiva.
L-Istati Membri tal-UE kollettivament jonfqu aktar minn EUR 48 biljun bl-użu ta' strumenti bħall-Faċilità għall-Irkupru u r-Reżiljenza u l-Istrument ta' Appoġġ Tekniku biex jiddiġitalizzaw u jittrasformaw is-servizzi u l-amministrazzjonijiet pubbliċi.
Iffirmata f'Diċembru 2020, id-Dikjarazzjoni ta' Berlin tqiegħed id-drittijiet fundamentali u l-valuri demokratiċi fil-qofol ta' din it-trasformazzjoni diġitali.
Dan se jgħin biex jitwasslu servizzi pubbliċi diġitali ċċentrati fuq il-bniedem biex jintlaħqu l-miri diġitali għall-2030, stabbiliti mid-Deċennju Diġitali tal-Ewropa.
Barra minn hekk, l-allinjament tal-isforzi ta' trasformazzjoni madwar l-Istati Membri se jżid l-effiċjenza, l-effettività u l-interoperabbiltà, bi spiża mnaqqsa, f'konformità mal-Att dwar l-Ewropa Interoperabbli, il-Gateway Diġitali Unika u l-Identità Diġitali Ewropea.
Id-Dikjarazzjoni ta' Berlin hija impenn għal soċjetà diġitali bbażata fuq id-drittijiet fundamentali, valuri demokratiċi, u gvern diġitali bbażat fuq il-valuri u tafferma mill-ġdid l-impenn qawwi tal-Ewropa għat-trasformazzjoni diġitali u l-valuri Ewropej.
Din tiffoka fuq it-tiswir ta' trasformazzjoni u interoperabbiltà diġitali ċċentrati fuq il-bniedem bħala faċilitatur ewlieni għas-servizzi pubbliċi diġitali fl-UE, bil-mira ta' 100 % forniment online ta' servizzi pubbliċi ewlenin fl-Unjoni Ewropea sal-2030.
Id-Dikjarazzjoni ta' Berlin tipprovdi kontribut għall-monitoraġġ tal-Programm ta' Politika tad-Deċennju Diġitali 2030 u d-Dikjarazzjoni Ewropea assoċjata dwar id-Drittijiet u l-Prinċipji Diġitali.
Dan huwa t-tieni rapport dwar l-implimentazzjoni tad-Dikjarazzjoni ta' Berlin, imħejji skont il-Presidenza tal-Kunsill Żvediż għall-UE, wara l-ewwel wieħed ta' Mejju 2022.
Dan jipprovdi ħarsa ġenerali lejn il-progress li sar mill-Istati Membri fl-implimentazzjoni tal-Azzjonijiet ta' Politika tad-Dikjarazzjoni ta' Berlin meta mqabbla mas-sena ta' qabel.
Dan juri xejriet pożittivi fil-biċċa l-kbira tal-oqsma ta' politika, b'mod partikolari dawn li ġejjin:
Madankollu, l-Istati Membri għamlu inqas progress fit-tisħiħ tal-parteċipazzjoni u l-inklużjoni soċjali, u jenħtieġ li jaħdmu aktar fuq it-tisħiħ tal-fiduċja permezz tas-sigurtà fl-isfera diġitali.
B'għarfien dwar dawn is-sejbiet stabbiliti mill-pajjiż, ir-rapport joffri ħafna eżempji ta' prattiki tajba għal dawk li jfasslu l-politika, in-negozji u ċ-ċittadini.
Id-Dikjarazzjoni ta' Berlin tibni fuq id-Dikjarazzjoni ta' Tallinn dwar il-gvern elettroniku 2017 u tadotta b'mod aktar rigoruż il-prinċipji taċ-ċentralità tal-utent ifformulati fid-Dikjarazzjoni ta' Tallinn – din timpenja ruħha għal trasformazzjoni diġitali fl-Ewropa ibbażata b'mod sod fuq valuri demokratiċi u prinċipji etiċi.
It-tieni rapport dwar il-Monitoraġġ tad-Dikjarazzjoni ta' Berlin
Id-diġitalizzazzjoni hija għodda b’saħħitha biex jiġu indirizzati l-isfidi tal-iżviluppi soċjetali u teknoloġiċi li qed jevolvu b’mod rapidu.
It-tieni edizzjoni tar-Rapport ta’ Monitoraġġ tad-Dikjarazzjoni ta’ Berlin tenfasizza l-progress li sar fl-użu tat-teknoloġiji diġitali biex intejbu ħajjitna, filwaqt li tenfasizza l-allinjament mad-drittijiet u l-valuri fundamentali.
Qabel il-Jum tat-Tifkira tal-Olokawst tar-Rom, fit-2 ta' Awwissu, Ursula von der Leyen, il-President tal-Kummissjoni Ewropea, Věra Jourová, il-Viċi President għall-Valuri u t-Trasparenza, u Helena Dalli, il-Kummissarju għall-Ugwaljanza, stqarrew:
“Fil-Jum Ewropew tat-Tifkira tal-Olokawst tar-Rom, nagħtu ġieħ lill-memorja tal-mijiet ta' eluf ta' vittmi Rom tal-Olokawst u naffermaw mill-ġdid l-isforzi u l-impenn tagħna biex nibnu unjoni ta' ugwaljanza.
Infakkru li l-libertà li ngawdu fi żminijietna ġġorr magħha responsabbiltà u teħtieġ azzjoni.
Hekk kif l-għadd ta' superstiti u xhieda ta' dawn il-ħruxijiet faħxija qed jonqos, huwa d-dmir tagħna, issa aktar minn qatt qabel, li nġeddu t-tifkira tagħhom u ngħaddu x-xhieda tagħhom lil ta' warajna.
Huwa għalhekk li l-edukazzjoni dwar l-Olokawst tibqa' l-pedament fil-bini tar-reżiljenza u fl-avvanz ta' sforzi dejjiema fil-ġlieda kontra l-antiżingariżmu, l-antisemitiżmu, il-preġudizzju u l-mibegħda.
L-istorja mdemmija tal-Olokawst titlobna nsawru u nimplimentaw sistema komprensiva ta' protezzjoni kontra d-diskriminazzjoni li tippermetti r-rispett tad-dinjità tal-bniedem u d-drittijiet fundamentali għal kulħadd fl-Unjoni Ewropea.
Din hija r-raġuni għaliex għal darba oħra l-Kummissjoni tistieden lill-Istati Membri kollha biex jimpenjaw ruħhom għall-Qafas Strateġiku tal-UE għar-Rom għall-ugwaljanza, għall-inklużjoni u għall-parteċipazzjoni.
Flimkien, irridu niġġieldu u neliminaw l-antiżingariżmu fil-forom kollha tiegħu!”.
Fl-2015, il-Parlament Ewropew iddikjara t-2 ta' Awwissu bħala l-Jum Ewropew annwali tat-Tifkira tal-Olokawst tar-Rom biex ifakkar il-500,000 Rom Ewropew maqtul fl-Ewropa okkupata min-Nazisti, li rrappreżentaw mill-inqas kwart tal-popolazzjoni totali tagħhom f'dak iż-żmien.
Il-Kummissjoni Ewropea u l-Istati Membri tal-UE impenjaw ruħhom li jaħdmu kontra l-antiżingariżmu bħala parti mill-Qafas Strateġiku tal-UE għar-Rom, adottat fl-2020, u r-Rakkomandazzjoni tal-Kunsill dwar ir-Rom.
Il-qafas jistabbilixxi approċċ komprensiv fuq tliet pilastri: l-ugwaljanza mal-membri l-oħra kollha tas-soċjetà, l-inklużjoni soċjali u ekonomika, u l-parteċipazzjoni fil-ħajja politika, soċjali, ekonomika u kulturali.
L-ewwel rapport ta' valutazzjoni tal-Oqfsa Strateġiċi Nazzjonali għar-Rom tal-Istati Membri ġie adottat fid-9 ta' Jannar 2023.
Kif enfasizzat fir-rapport ta' valutazzjoni tal-Kummissjoni tal-2023, diversi Stati Membri inkludew miżuri biex jippromwovu l-istorja u l-kultura tar-Rom fl-istrateġiji nazzjonali tagħhom dwar ir-Rom.
Dawn il-miżuri jvarjaw mill-iffaċilitar tad-djalogu għar-rikonoxximent ta' inġustizzji tal-passat u l-involviment fi proċessi ta' rikonċiljazzjoni, sal-iżvilupp u l-introduzzjoni ta' elementi speċifiċi fil-kurrikuli u l-kotba tal-iskola, sa ċerimonji ta' kommemorazzjoni tal-Olokawst tar-Rom fit-2 ta' Awwissu.
Biex tqajjem għarfien dwar l-Olokawst tar-Rom, il-Kummissjoni estendiet il-kampanja globali tagħha #ProtectTheFacts, implimentata flimkien mal-Alleanza Internazzjonali għat-Tifkira tal-Olokawst (International Holocaust Remembrance Alliance, IHRA), il-UNESCO u n-Nazzjonijiet Uniti, biex tinkludi wkoll il-perspettiva tal-poplu Rom.
Bħala parti mill-Programm dwar iċ-Ċittadini, l-Ugwaljanza, id-Drittijiet u l-Valuri (Citizens, Equality, Rights and Vales, CERV), il-Kummissjoni Ewropea tipprovdi finanzjament tal-UE biex tappoġġa proġetti dwar it-Tifkira Ewropea.
Se tingħata prijorità partikolari lil proġetti li għandhom l-għan li jsaħħu t-tifkira, l-edukazzjoni u r-riċerka tal-Olokawst jew li jiġġieldu ċ-ċaħda u d-distorsjoni tal-Olokawst.
Aktar dettalji jinsabu hawnhekk.
L-ugwaljanza, l-inklużjoni u l-parteċipazzjoni tar-Rom fl-UE
Qafas Strateġiku tal-UE għar-Rom
Illum, l-UE u l-Filippini ħabbru l-intenzjoni tagħhom li jesploraw it-tnedija mill-ġdid tan-negozjati għal ftehim ta' kummerċ ħieles ambizzjuż, modern u bbilanċjat (FTA) – bis-sostenibbiltà fil-qalba tiegħu.
L-UE u l-Filippini dalwaqt se jagħtu bidu għal “proċess ta' definizzjoni tal-ambitu” bilaterali biex jivvalutaw sa liema punt jikkondividu fehim reċiproku dwar l-FTA futur.
Jekk dan il-proċess jintemm b'suċċess, u wara konsultazzjoni mal-Istati Membri, l-UE u l-Filippini jkunu f'pożizzjoni li jissoktaw in-negozjati tal-FTA.
Ursula von der Leyen, il-President tal-Kummissjoni, qalet: “Il-Filippini huma sħab ewlenin għalina fir-reġjun Indo-Paċifiku, u bit-tnedija ta' dan il-proċess ta' definizzjoni tal-ambitu qed inwittu t-triq biex nieħdu s-sħubija tagħna għal-livell li jmiss.
Flimkien, se nilħqu l-potenzjal sħiħ tar-relazzjoni tagħna, u noħolqu opportunitajiet ġodda għall-kumpaniji u l-konsumaturi tagħna filwaqt li nappoġġaw ukoll it-tranżizzjoni ekoloġika u nrawmu ekonomija ġusta.”
Wara t-tkomplija tat-taħditiet dwar l-FTA mat-Tajlandja aktar kmieni din is-sena, din it-tħabbira tikkonferma l-importanza ewlenija tar-reġjun Indo-Paċifiku għall-aġenda kummerċjali tal-UE u twitti t-triq għal rabtiet kummerċjali aktar profondi mat-tieni l-akbar ekonomija fix-Xlokk tal-Asja u ssaħħaħ aktar l-impenn strateġiku tal-UE ma' dan ir-reġjun li qed jikber.
L-UE timmira għal FTA komprensiv mal-Filippini li jinkludi impenji ambizzjużi dwar l-aċċess għas-suq, proċeduri sanitarji u fitosanitarji rapidi u effettivi, kif ukoll il-protezzjoni tad-drittijiet tal-proprjetà intellettwali, inklużi l-Indikazzjonijiet Ġeografiċi.
Is-sostenibbiltà se tkun ukoll fil-qalba ta' dan il-ftehim, b'dixxiplini robusti u infurzabbli dwar il-Kummerċ u l-Iżvilupp Sostenibbli (Trade and Sustainable Development, TSD).
Dawn se jkunu konformi mal-Komunikazzjoni tal-Kummissjoni dwar ir-rieżami tat-TSD ta' Ġunju 2022, u jappoġġaw livelli għoljin ta' protezzjoni għad-drittijiet tal-ħaddiema, għall-ambjent u għall-kisba ta' għanijiet klimatiċi ambizzjużi.
L-UE u l-Filippini diġà għandhom relazzjonijiet kummerċjali stabbiliti sew, b'potenzjal ċar għal relazzjoni aktar mill-qrib:
Il-Filippini bħalissa jgawdu minn preferenzi kummerċjali skont l-Iskema Ġeneralizzata ta' Preferenzi + (SĠP+) tal-UE, arranġament speċjali ta' inċentiv għall-iżvilupp sostenibbli u l-governanza tajba li jagħti aċċess mingħajr dazju għas-suq tal-UE għal żewġ terzi tal-linji tariffarji.
Dan l-aċċess imtejjeb jiddependi fuq l-implimentazzjoni ta' firxa ta' konvenzjonijiet internazzjonali mill-Filippini li jkopru kwistjonijiet bħad-drittijiet tal-bniedem u tax-xogħol, il-governanza tajba, u l-protezzjoni ambjentali.
L-UE se tkompli tissorvelja l-konformità tal-Filippini mal-obbligi internazzjonali tagħhom f'dawn l-oqsma u se tkompli d-djalogu kontinwu tagħha biex tinkoraġġixxi aktar titjib.
Il-Filippini huma fost l-ekonomiji emerġenti li qed jikbru bl-aktar rata mgħaġġla fid-dinja, u rreġistraw it-tieni l-ogħla tkabbir ekonomiku fl-ASEAN bi tkabbir tal-PDG ta' 7.6 % fl-2022.
Dan it-tkabbir ekonomiku għoli juri trajettorja ta' tkabbir promettenti u potenzjal ekonomiku akbar għall-Filippini bħala sħab kummerċjali importanti.
Barra minn hekk, il-Filippini għandu riżervi kbar ta' materja prima kritika, inklużi n-nikil, ir-ram, u l-kromit, li huma importanti ħafna għall-manifattura ta' teknoloġiji ekoloġiċi.
Flimkien mal-isforzi mġedda tal-Filippini biex jieħdu l-frott tal-potenzjal tal-enerġija rinnovabbli tagħhom u l-liberalizzazzjoni riċenti għall-investituri barranin fis-settur, il-Filippini huma sħab importanti fit-tranżizzjoni ekoloġika.
L-UE u l-Filippini nedew negozjati għal FTA għall-ewwel darba fl-2015.
L-aħħar ċiklu ta' negozjati sar fl-2017 u minn dak iż-żmien 'l hawn in-negozjati ġew sospiżi.
Fit-30 ta' Ġunju 2022, l-amministrazzjoni l-ġdida ħadet il-ħatra u wriet ir-rieda li tinvolvi ruħha mal-UE dwar kwistjonijiet ewlenin ta' importanza.
L-istrateġija tal-UE għall-Indo-Paċifiku tal-2021 kompliet tikkonferma l-interess fit-tul tal-UE li terġa' tibda n-negozjati tal-FTA mal-Filippini.
L-UE diġà għandha fis-seħħ FTAs tal-ogħla livell ma' żewġ pajjiżi tal-ASEAN (Singapore u l-Vjetnam), qed tinnegozja FTA mal-Indoneżja, dalwaqt se tissokta n-negozjati tal-FTA mat-Tajlandja u qed twettaq ukoll eżerċizzju ta' identifikazzjoni mal-Malażja.
Relazzjonijiet kummerċjali bejn l-UE u l-Filippini
Il-Filippini huma sħab ewlenin għalina fir-reġjun Indo-Paċifiku, u bit-tnedija ta’ dan il-proċess ta’ definizzjoni tal-ambitu qed inwittu t-triq biex nieħdu s-sħubija tagħna għal-livell li jmiss.
Flimkien, se nilħqu l-potenzjal sħiħ tar-relazzjoni tagħna, u noħolqu opportunitajiet ġodda għall-kumpaniji u l-konsumaturi tagħna filwaqt li nappoġġaw ukoll it-tranżizzjoni ekoloġika u nrawmu ekonomija ġusta.
It-tnedija mill-ġdid tan-negozjati tagħna għal ftehim kummerċjali mal-Filippini se tkun pass ewlieni fid-direzzjoni ta’ sħubija ġdida prosperuża.
Nistenna bil-ħerqa eżerċizzju dwar l-ambitu li jagħti l-frott.
Ftehim ta’ kummerċ ħieles modern u komprensiv jiftaħ opportunitajiet ġodda għaż-żewġ naħat, isaħħaħ il-ktajjen tal-provvista tagħna, u jippromwovi l-kummerċ sostenibbli.
Barra minn hekk, eżatt wara n-negozjati kummerċjali tagħna mnedija mill-ġdid mat-Tajlandja, dan juri kemm aħna serji dwar it-tisħiħ tar-rabtiet tagħna mar-reġjun Indo-Paċifiku li qed jiffjorixxi.
Il-Kummissjoni Ewropea llum adottat ir-regoli għall-implimentazzjoni tar-Regolament dwar is-Sussidji Barranin (FSR).
Ir-Regolament ta' Implimentazzjoni jagħti dettalji dwar l-aspetti proċedurali tal-implimentazzjoni tal-FSR.
Fih ukoll formoli ta' notifika għal konċentrazzjonijiet li jinvolvu kontribuzzjonijiet finanzjarji barranin u għal kontribuzzjonijiet finanzjarji barranin fi proċeduri ta' akkwist pubbliku.
Ir-Regolament ta' Implimentazzjoni adottat illum iqis il-feedback li wasal matul il-perjodu ta' konsultazzjoni pubblika ta' xahar li seħħ bejn s-6 ta' Frar 2023 u s-6 ta' Marzu 2023.
B'mod partikolari, skont il-mandat tal-FSR, din tindirizza t-talbiet tar-rispondenti biex jiġi limitat il-piż amministrattiv relatat man-notifiki.
Ir-Regolament dwar is-Sussidji Barranin jistabbilixxi obbligu għall-kumpaniji li jinnotifikaw:
Ir-Regolament ta' Implimentazzjoni, u b'mod partikolari l-formoli ta' notifika, jagħtu dettalji dwar l-obbligi ta' rappurtar tal-partijiet notifikanti, filwaqt li jispeċifikaw l-informazzjoni li jeħtieġ li tiġi inkluża fil-formoli ta' notifika għall-konċentrazzjonijiet u l-proċeduri ta' akkwist pubbliku.
L-infografika ta' hawn taħt tiġbor fil-qosor il-limitazzjonijiet l-oħra ta' rappurtar għall-kontribuzzjonijiet finanzjarji barranin.
Barra minn hekk, ir-Regolament ta' Implimentazzjoni jipprovdi regoli dettaljati dwar:
L-FSR se jibda japplika mit-12 ta' Lulju 2023.
Mit-12 ta' Ottubru 2023, il-kumpaniji se jkollhom jinnotifikaw dwar il-konċentrazzjonijiet u l-parteċipazzjoni fi proċeduri ta' akkwist pubbliku li jinvolvu kontribuzzjonijiet finanzjarji barranin u li jilħqu l-limiti ta' notifika rilevanti.
L-FSR jippermetti lill-Kummissjoni tinvestiga l-kontribuzzjonijiet finanzjarji mogħtija minn pajjiżi mhux tal-UE lil kumpaniji li joperaw fl-UE u tirrimedja, jekk ikun meħtieġ, l-effetti distorsivi tagħhom.
Dan jagħti s-setgħa lill-Kummissjoni biex tadotta regoli proċedurali fir-rigward tal-infurzar tal-FSR.
Ir-Regolament FSR ġie propost mill-Kummissjoni f'Mejju 2021 u ntlaħaq ftehim dwaru fi żmien rekord mill-Parlament Ewropew u mill-Kunsill f'Ġunju 2022.
Dan daħal fis-seħħ fit-12 ta' Jannar 2023 u se jibda japplika fit-12 ta' Lulju 2023.
Aktar dettalji u gwida dwar l-applikazzjoni tal-FSR jistgħu jinstabu fid-dokument tekniku ta' mistoqsijiet u tweġibiet ippubblikat hawnhekk, filwaqt li informazzjoni aktar ġenerali dwar l-FSR tista' tinstab hawnhekk.
Illum fi Brussell, il-Kummissjoni u New Zealand iffirmaw il-ftehim ta' assoċjazzjoni dwar il-parteċipazzjoni ta' New Zealand f'Orizzont Ewropa, il-programm tal-UE għar-riċerka u l-innovazzjoni.
Dan jimmarka l-ewwel assoċjazzjoni ma' sieħeb qrib li mhuwiex ġeografikament viċin l-Ewropa.
Huwa approċċ kompletament ġdid fejn l-UE qed issaħħaħ saħansitra aktar ir-rabtiet tagħha ma' sħab fdati li għandhom bażi xjentifika soda u rekord tajjeb ta' riċerka.
L-assoċjazzjoni ma' Orizzont Ewropa tfisser li r-riċerkaturi u l-organizzazzjonijiet fi New Zealand se jkunu jistgħu jipparteċipaw fil-Pilastru II tal-programm, l-aktar parti kollaborattiva rilevanti u kbira li hija primarjament iffukata fuq sfidi globali kondiviżi fl-oqsma tal-klima, l-enerġija, il-mobbiltà, il-qasam diġitali, l-industrija u l-ispazju, is-saħħa, u aktar.
Se jikkollaboraw fil-programm fuq termini ugwali ma' entitajiet mill-Istati Membri tal-UE u se jkollhom aċċess għall-finanzjament ta' Orizzont Ewropa u għal networks ta' riċerkaturi fl-Ewropa u lil hinn minnha li l-għan tagħhom huwa li jindirizzaw l-isfidi globali.
Fil-preżenza tal-President tal-Kummissjoni Ursula von der Leyen u tal-Prim Ministru ta' New Zealand Chris Hipkins, id-Direttur Ġenerali tad-dipartiment tal-Kummissjoni għar-Riċerka u l-Innovazzjoni, Marc Lemaître, iffirma l-ftehim mal-Ambaxxatur ta' New Zealand għall-UE u n-NATO, Carl Reaich u l-Eċċellenza Tiegħu Marcos Alonso, Ambaxxatur Rappreżentant Permanenti tar-Renju ta' Spanja għall-UE.
Il-President Ursula von der Leyen qalet: “Ninsab kuntenta li qed nippermettu lil New Zealand tipparteċipa f'Orizzont Ewropa, il-programm ewlieni tagħna għall-innovazzjoni.
Dan huwa l-ewwel ftehim ta' assoċjazzjoni ma' pajjiż li mhuwiex ġeografikament qrib l-Ewropa, iżda huwa qrib ħafna tagħha f'ħafna aspetti oħra, inklużi l-kapaċità u r-rieda għall-innovazzjoni.
Qed nistennew bil-ħerqa li niġbru flimkien l-aħjar imħuħ u talenti tagħna biex naħdmu flimkien fuq il-ġenerazzjoni li jmiss ta' proġetti tat-teknoloġija nadifa, tal-bijoteknoloġija u diġitali.”
Kollaborazzjoni aktar profonda ma' New Zealand se tikkontribwixxi għall-approċċ globali tal-Ewropa għall-kooperazzjoni fir-riċerka u l-innovazzjoni f'dinja dejjem aktar volatili u li qed tinbidel.
Tikkonferma mill-ġdid l-impenn tal-UE li tmexxi l-eċċellenza, tiġbor flimkien ir-riżorsi għal progress xjentifiku aktar mgħaġġel, tiżviluppa ekosistemi ta' innovazzjoni vibranti u tippromwovi ftuħ globali li huwa wkoll strateġiku u reċiproku.
Il-programm Orizzont Ewropa introduċa riorganizzazzjoni maġġuri tal-approċċ lejn il-kooperazzjoni internazzjonali fir-riċerka u l-innovazzjoni, li jagħti għall-ewwel darba l-possibbiltà ta' assoċjazzjoni ma' pajjiżi terzi oħra tal-istess fehma bi profil b'saħħtu tax-xjenza, tal-innovazzjoni u tat-teknoloġija, lil hinn mill-prossimità ġeografika tal-UE.
Bħalissa għaddejjin negozjati formali biex il-Kanada tingħaqad ma' Orizzont Ewropa u dan l-aħħar il-Kummissjoni nediet negozjati mar-Repubblika tal-Korea.
It-taħditiet esploratorji mal-Ġappun għalqu f'Settembru 2022 u d-diskussjonijiet tekniċi għadhom għaddejjin.
Ir-relazzjonijiet formali bejn l-UE u New Zealand fil-qasam tar-riċerka u tal-innovazzjoni jmorru lura għall-2009, bl-iffirmar tal-Ftehim dwar il-kooperazzjoni xjentifika u teknoloġika.
Minn dak iż-żmien 'l hawn il-Ftehim ipprovda l-qafas ġenerali għall-kooperazzjoni u aġixxa bħala forum għal diskussjonijiet regolari dwar il-prijoritajiet tar-riċerka u l-oqsma ta' interess komuni.
Orizzont Ewropa huwa l-akbar programm ta' riċerka u innovazzjoni li l-UE qatt kellha, b'baġit ta' €95.5 biljun.
Huwa programm miftuħ, li jfisser li parteċipanti mid-dinja kollha jistgħu jieħdu sehem fil-biċċa l-kbira tas-sejħiet.
Kooperazzjoni internazzjonali ma' New Zealand
Approċċ Globali tal-Ewropa għar-Riċerka u l-Innovazzjoni
Ninsab kuntent li qed nippermettu lil New Zealand tipparteċipa f’Orizzont Ewropa, il-programm ewlieni tagħna għall-innovazzjoni.
Dan huwa l-ewwel ftehim ta’ assoċjazzjoni ma’ pajjiż li mhuwiex ġeografikament qrib l-Ewropa, iżda huwa qrib ħafna tagħha f’ħafna aspetti oħra, inklużi l-kapaċità u r-rieda għall-innovazzjoni.
Qed nistennew bil-ħerqa li niġbru flimkien l-aħjar imħuħ u talenti tagħna biex naħdmu flimkien fuq il-ġenerazzjoni li jmiss ta’ proġetti tat-teknoloġija nadifa, tal-bijoteknoloġija u diġitali.
Illum huwa mument storiku fil-bini ta’ aspett ġdid tar-relazzjonijiet bilaterali bejn l-UE u New Zealand.
L-assoċjazzjoni ma’ Orizzont Ewropa hija l-aktar forma b’saħħitha ta’ kollaborazzjoni offruta mill-UE fil-qasam tar-riċerka u l-innovazzjoni.
Din hija aħbar eċċellenti għar-riċerkaturi kemm fl-UE kif ukoll fi New Zealand.
Flimkien, nistgħu nindirizzaw l-aktar sfidi urġenti: it-tibdil fil-klima u l-adattament diġitali, l-oċeani nodfa, l-effiċjenza enerġetika, is-saħħa pubblika u ħafna aktar.
Il-Kummissjoni hija sodisfatta bil-ftehim politiku li ntlaħaq bejn il-Parlament Ewropew u l-Kunsill tal-Unjoni Ewropea dwar ir-Regolament dwar l-appoġġ għall-produzzjoni tal-munizzjon (ASAP) b'baġit ta' €500 miljun.
L-ASAP se jiżgura li l-UE tkun tista' tirranka b'mod effiċjenti l-kapaċità tal-produzzjoni tagħha tal-munizzjon u tal-missili.
Bis-saħħa tal-ASAP, l-industrija tad-difiża tal-Unjoni se tkun tista' tipproduċi aktar u aktar malajr peress li r-Regolament propost se jappoġġa t-tisħiħ industrijali tul il-ktajjen tal-provvista tal-munizzjon u tal-missili fl-UE.
Dan huwa rispons dirett għall-appell tal-Kunsill Ewropew ta' Marzu biex b'mod urġenti jitwasslu l-munizzjon, u jekk jintalbu, il-missili, lill-Ukrajna u biex l-Istati Membri jiġu megħjuna jerġgħu jimlew l-istokkijiet tagħhom billi jiġu introdotti miżuri mmirati.
Appoġġ finanzjarju sa €500 miljun se jingħata fil-forma ta' għotjiet lil diversi tipi ta' azzjonijiet, u dan se jikkontribwixxi għall-isforzi tal-industrija Ewropea tad-difiża biex iżżid il-kapaċitajiet tal-produzzjoni tagħha u tindirizza l-ostakli identifikati.
Pereżempju, l-ASAP jista' jappoġġa l-estensjoni jew il-modernizzazzjoni tal-linji eżistenti, il-ħolqien ta' linji ġodda, il-pjanijiet biex il-munizzjon qadim jingħata skop ġdid, l-iżgurar tal-ktajjen tal-valur u l-indirizzar tad-diskrepanzi fil-ħiliet.
Ir-Regolament jipprevedi wkoll li massimu ta' €50 miljun se jservu bħala garanzija għall-ħolqien ta' “Fond ta' Irrankar”, u b'hekk jagħti appoġġ finanzjarju fil-forma ta' self u jiffaċilita l-aċċess għall-finanzi għall-industrija tad-difiża Ewropea involuta fil-produzzjoni tal-munizzjon u tal-missili.
L-ASAP se jikkomplementa l-inizjattiva li ntlaħaq qbil fuqha reċentement imsejħa EDIRPA, l-industrija tad-difiża Ewropea permezz tal-akkwist komuni, li se tinċentiva lill-Istati Membri biex jakkwistaw b'mod komuni l-aktar prodotti kritiċi u urġenti tad-difiża fid-dawl tal-invażjoni mhux provokata tal-Ukrajna mir-Russja.
Il-ftehim politiku li ntlaħaq bejn il-Parlament Ewropew u l-Kunsill issa huwa soġġett għall-approvazzjoni formali mill-Parlament Ewropew u mill-Kunsill.
Il-Kummissjoni se timplimenta l-ASAP malajr.
Il-Kummissjoni se tħejji malajr programm ta' ħidma, megħjuna mill-Istati Membri fil-Kumitat tal-Programm.
B'rispons għall-invażjoni mhux ġustifikata tal-Ukrajna mir-Russja, fid-19 ta' Lulju 2022, il-Kummissjoni ppreżentat ir-Regolament dwar it-Tisħiħ tal-Industrija Ewropea tad-Difiża permezz tal-Akkwist Komuni (EDIRPA), li għandu l-għan li jsaħħaħ il-kapaċitajiet industrijali tad-difiża billi jappoġġa l-kooperazzjoni tal-Istati Membri dwar l-akkwist komuni tal-aktar prodotti tad-difiża urġenti u kritiċi.
Is-sitwazzjoni fl-Ukrajna żiedet il-ħtieġa speċifika għall-munizzjon u għall-missili.
Dawn il-ħtiġijiet urġenti ġew rikonoxxuti mill-Kunsill li fl-20 ta' Marzu 2023 qabel dwar approċċ fuq tliet binarji.
Skont il-Binarju 1 ta' dan il-pjan, l-Istati Membri ġew mistiedna jittrasferixxu minnufih il-munizzjon mill-istokkijiet tagħhom lejn l-Ukrajna.
B'mod parallel, l-Istati Membri se jakkwistaw b'mod konġunt miljun balla ta' munizzjoni bħala parti mill-Binarju 2.
Sabiex jiġi żgurat li l-Istati Membri jkunu jistgħu jiksbu dak li jeħtieġu, l-industrija tal-Unjoni Ewropea jeħtieġ li tipproduċi aktar u aktar malajr, permezz tal-Binarju 3, li huwa aċċellerat bl-ASAP.
Fit-3 ta' Mejju 2023, il-Kummissjoni ppreżentat il-proposta għar-Regolament ASAP, bl-għan li tappoġġa direttament in-naħa tal-“provvista” tas-suq b'fokus fuq iż-żieda fil-produzzjoni tal-munizzjon u tal-missili.
Stqarrija għall-istampa dwar il-proposta dwar l-ASAP
Test tal-proposta tar-Regolament ASAP
Stqarrija għall-istampa dwar il-ftehim politiku dwar l-EDIRPA
Test tal-Kunsill tal-Unjoni Ewropea dwar il-Konsenja u l-akkwist konġunt tal-munizzjon għall-Ukrajna
L-ASAP se jkun kruċjali biex jgħin fil-konsenja, fi kwantitajiet suffiċjenti u f’waqthom, tal-munizzjon u tal-missili li jeħtieġu l-Ukrajna u l-Istati Membri.
Billi jippermettilna nimmobilizzaw ir-riżorsi meħtieġa biex nappoġġaw lill-Ukrajna u nissodisfaw il-ħtiġijiet tagħha, l-ASAP juri wkoll ir-rwol tal-Unjoni bħala sieħeb affidabbli fil-qasam tad-difiża.
Il-ftehim dwar l-ASAP huwa pass maġġuri biex jiġi appoġġat l-irrankar tal-bażi industrijali tad-difiża Ewropea biex jiġu ssodisfati l-ħtiġijiet akbar tal-munizzjon mill-Ukrajna u mill-Istati Membri tal-UE.
Ninsab sodisfatt ħafna bl-urġenza li biha l-Parlament Ewropew u l-Kunsill imxew ’il quddiem.
Din hija dimostrazzjoni oħra tad-determinazzjoni tal-UE biex tappoġġa kontinwament lill-Ukrajna u s-sigurtà ġenerali tal-Ewropa.
Il-Kummissjoni tilqa' b'sodisfazzjon il-ftehim li ntlaħaq illum fl-Organizzazzjoni Marittima Internazzjonali (OMI) biex tirrevedi l-istrateġija tagħha tal-2018 dwar it-tnaqqis tal-emissjonijiet tal-gassijiet serra (GHG) mill-vapuri.
Il-Ftehim huwa pass importanti biex titnaqqas l-impronta tal-karbonju tat-trasport marittimu internazzjonali u biex jiġi żgurat li s-settur tat-tbaħħir jagħti kontribut ġust biex jintlaħqu l-miri tal-Ftehim ta' Pariġi, b'mod proporzjonat għas-sehem tiegħu ta' 3 % tal-emissjonijiet globali.
Issa li l-ftehim intlaħaq, huwa importanti li l-implimentazzjoni tinbeda malajr kemm jista' jkun.
L-istrateġija riveduta tal-2023 tistabbilixxi għan ta' emissjonijiet żero netti mill-vapuri “sa jew madwar, jiġifieri qrib, l-2050”.
Din hija qabża kbira fil-livell ta' ambizzjoni meta mqabbel mal-istrateġija eżistenti tal-2018, li kellha l-għan li tnaqqas l-emissjonijiet mill-vapuri b'50 % biss fl-istess perjodu ta' żmien.
Ġiet miftiehma wkoll trajettorja b'punti ta' kontroll indikattivi stabbiliti biex l-emissjonijiet tal-gassijiet serra mill-vapuri jitnaqqsu b'mill-inqas 20 % — possibilment bi 30 % — fl-2030, u b'mill-inqas 70 % — possibilment bi 80 % — fl-2040, it-tnejn meta mqabbla mal-livelli tal-2008.
Il-Kummissjoni hija lesta li timpenja ruħha flimkien mal-Istati Membri tal-UE u ma' partijiet oħra fl-OMI biex jiġi implimentat perkors konsistenti mal-għan tal-Ftehim ta' Pariġi fir-rigward tat-temperatura.
L-istrateġija tistabbilixxi wkoll mira importanti ta' mill-inqas 5 % — possibilment 10 % — għall-użu ta' teknoloġiji, fjuwils u/jew sorsi tal-enerġija b'emissjonijiet ta' gassijiet serra żero jew kważi żero sal-2030.
Din il-mira se tagħti bidu għat-tranżizzjoni billi tibgħat sinjal ċar lill-industrija marittima u dik tal-fjuwils u tinċentiva d-deċiżjonijiet ta' investiment u l-għażliet tal-fjuwils meħtieġa.
Fl-aħħar nett, inkiseb progress tajjeb fir-rigward ta' miżuri għall-implimentazzjoni tal-miri.
L-OMI laħqet kunsens dwar il-ħtieġa li tali miżuri jiġu adottati sal-2025 u li dawn għandhom jinkludu standard li jirregola t-tnaqqis gradwali tal-intensità tal-gassijiet serra tal-fjuwils tal-baħar, kif ukoll mekkaniżmu tal-ipprezzar tal-emissjonijiet ta' gassijiet serra fis-settur marittimu.
Il-miżuri se jiġu żviluppati abbażi ta' valutazzjoni tal-impatt komprensiva fejn jiġi żgurat li jnaqqsu l-emissjonijiet mis-settur b'mod effettiv, filwaqt li jikkontribwixxu għal kundizzjonijiet ekwi u tranżizzjoni ġusta u ekwa li ma tħalli lil ħadd jibqa' lura.
Il-livelli ta' ambizzjoni u l-punti ta' kontroll indikattivi jqisu l-emissjonijiet tal-gassijiet serra tul iċ-ċiklu tal-ħajja mill-fjuwils tal-baħar bl-għan li jitnaqqsu l-emissjonijiet fi ħdan il-konfini tas-sistema tal-enerġija tat-tbaħħir internazzjonali, u b'hekk jiġi evitat it-trasferiment tal-emissjonijiet lejn setturi oħra.
F'dan ir-rigward, il-Kummissjoni tilqa' b'sodisfazzjon l-approvazzjoni tal-linji gwida dwar l-intensità tal-gassijiet serra tul iċ-ċiklu tal-ħajja mill-fjuwils tal-baħar, li tipprovdi bażi solida għas-snin li ġejjin u tiggarantixxi li l-emissjonijiet tal-gassijiet serra jitnaqqsu.
L-Istati Membri tal-UE u l-Kummissjoni ħadmu flimkien mill-qrib u wrew il-kapaċità ta' tmexxija tagħhom billi ffaċilitaw il-ftehim tal-lum.
L-UE se tkompli timpenja ruħha mal-partijiet fl-OMI biex sal-2025 tiddeċiedi dwar miżuri ċari u ambizzjużi kif ukoll biex tkompli tipprovdi assistenza lill-pajjiżi li qed jiżviluppaw u lil dawk l-inqas żviluppati.
Skopri ċ-ċifri ewlenin dwar ir-ripatrijazzjoni tal-migranti u l-bidliet proposti għal-liġi tal-UE.
Il-Patt il-Ġdid tal-UE dwar il-Migrazzjoni u l-Ażil jinkludi regoli ġodda u r-reviżjoni tal-leġiżlazzjoni eżistenti, bħad-Direttiva dwar ir-Ritorn.
F' abbozz ta' riżoluzzjoni dwar id-Direttiva dwar ir-Ritorn adottata f'Diċembru 2020, il-Membri tal-PE enfasizzaw l-importanza tal-protezzjoni tad-drittijiet fundamentali individwali kif ukoll ir-rispett għas-salvagwardji proċedurali.
F'April 2023, il-Parlament adotta l-pożizzjoni ta' negozjar tiegħu dwar ir-regolament dwar l-iskrinjar u r-regolament dwar il-proċeduri tal-ażil qabel id-diskussjonijiet mal-Kunsill.
Aqra aktar dwar il-politika tal-UE dwar il-migrazzjoni
Ripatrijazzjoni tal-migranti: fatti ewlenin
141,060 persuna minn pajjiżi oħra ġew miċħuda d-dħul fl-UE fl-2022
Fl-2022, 141,060 persuna ġew irrifjutati d-dħul fl-UE .
Ir-raġunijiet ewlenin kienu li ma kellhomx viża valida jew permess ta' residenza (23 %) jew ma kinux jistgħu jiġġustifikaw l-iskop u l-kundizzjonijiet tas-soġġorn (23 %).
Il-pajjiżi tal-UE ħarġu 422,400 deċiżjoni ta' ritorn fl-2022, u n-nazzjonalitajiet ewlenin kienu l-Alġerini, il-Marokkini u l-Pakistani
Fl-2022, il-pajjiżi tal-UE ħarġu 422,400 deċiżjoni ta' ritorn.
Madankollu, inqas minn kwart taċ-ċittadini mhux tal-UE ġew ritornati lejn pajjiż barra mill-UE.
In-nazzjonalitajiet ewlenin ordnati jitilqu fl-2022 kienu Alġerini, Marokkini u Pakistani.
Proċedura simplifikata fuq il-fruntiera għal xi talbiet għall-ażil
Biex jitħaffef it-teħid tad-deċiżjonijiet u biex il-proċeduri tal-ażil isiru aktar effiċjenti, il-Kummissjoni pproponiet proċedura fuq il-fruntiera aktar mgħaġġla u simplifikata għal xi talbiet għall-ażil bħala parti mill- Patt il-Ġdid tal-UE dwar l-Ażil u l-Migrazzjoni .
Il-proċedura simplifikata tippermetti 12-il ġimgħa biex tiġi pproċessata talba għall-ażil, flimkien ma' 12-il ġimgħa oħra għar-ripatrijazzjoni tal-applikanti rifjutati.
Minorenni mhux akkumpanjati, tfal taħt it-12-il sena u l-familji tagħhom, kif ukoll persuni b'kundizzjonijiet mediċi ma jistgħux jiġu ttrattati skont il-proċedura simplifikata.
Fabienne Keller (Renew, Franza), rapporteur għar-regolament dwar il-proċeduri tal-ażil, qalet: "Bħala MEPs, aħna nappellaw għal proċeduri tal-ażil ġusti u effiċjenti biex jiġi żgurat li l-persuni fil-bżonn ta' protezzjoni jkunu jistgħu jaċċessaw malajr l-istatus ta' rifuġjat, filwaqt li dawk li manifestament mhumiex eliġibbli għall-ażil jirċievu deċiżjoni rapida u jintbagħtu lura lejn pajjiż terz."
Ritorni volontarji u ritorn furzati
Jekk individwu jikkoopera mal-awtoritajiet volontarjament wara li jirċievi deċiżjoni ta' ritorn, ir-ritorn jissejjaħ volontarju; inkella jissejjaħ ritorn furzat.
Ritorn volontarju jista' jiġi assistit (b'appoġġ finanzjarju/loġistiku mill-pajjiż ospitanti) jew mhux assistit.
Il-pajjiżi tal-UE bagħtu lura 96,795 persuna fl-2022, u fosthom, 47 % telqu volontarjament
Skont l-Eurostat, 47 % tar-ritorni kollha kienu volontarji fl-2022.
Il-Parlament irid li l-pajjiżi tal-UE jinvestu fi programmi ta' ritorn volontarju assistit u jipprijoritizzaw ir-ritorni volontarji, peress li huma aktar sostenibbli u aktar faċli biex jiġu organizzati, inkluż f'termini ta' kooperazzjoni mal-pajjiżi ta' destinazzjoni.
Fost il-kwistjonijiet prattiċi ewlenin li jxekklu l-proċess ta' ritorn hemm l-identifikazzjoni tal-migranti u l-kisba tad-dokumenti meħtieġa mill-awtoritajiet ta' pajjiżi mhux tal-UE.
Is-salvagwardja tad-drittijiet fundamentali
Fil-vot tiegħu ta' April 2023, il-Parlament stieden lill-pajjiżi tal-UE jistabbilixxu mekkaniżmi ta' monitoraġġ indipendenti biex jiżguraw ir-rispett għar-regoli tal-UE u dawk internazzjonali dwar ir-refuġjati u d-drittijiet tal-bniedem.
Il-monitoraġġ għandu jsir matul is-sorveljanza tal-fruntieri (bejn il-punti uffiċjali ta' qsim tal-fruntiera), il-proċedura ta' skrinjar u l-applikazzjoni ta' proċeduri ta' ażil fuq il-fruntiera u ta' ritorn.
Il-korpi ta' monitoraġġ indipendenti għandhom jivvalutaw ukoll il-kundizzjonijiet ta' akkoljenza u detenzjoni.
Wara l-votazzjoni, Birgit Sippel (S&D, il-Ġermanja), li mexxiet l-proposta l-ġdida tal-iskrinjar, qalet: "Il-Parlament Ewropew jista' jkun partikolarment sodisfatt bil-mandat estiż b'mod sinifikanti tal-mekkaniżmu ta’ monitoraġġ tad-drittijiet fundamentali, li issa jinkludi s-sorveljanza tal-fruntieri.
Din id-deċiżjoni hija sinjal ċar mill-Parlament li l-UE għandha tindirizza l-ksur tad-drittijiet tal-bniedem fil-fruntieri esterni tagħna u tiddefendi l-istat tad-dritt u d-drittijiet fundamentali."
Aktar dwar il-migrazzjoni fl-Ewropa
Fatti u ċifri dwar il-migrazzjoni u l-ażil fl-Ewropa (infografika)
Il-ġlieda kontra l-migrazzjoni irregolari: ġestjoni aħjar tal-fruntieri tal-UE
Riforma tas-Sistema Ewropea Komuni tal-Ażil
Il-migrazzjoni tal-ħaddiema: intejbu l-mezzi legali biex naħdmu fl-UE
Tgħallem aktar
Ara l-progress leġiżlattiv tad-Direttiva dwar ir-Ritorn [EN]
Studju dwar ir-riformulazzjoni tad-Direttiva dwar ir-Ritorn [EN]
Ażil: aktar solidarjetà fost l-istati membri tal-UE u fondi għall-pajjiżi l-aktar esposti (17 ta’ Diċembru 2020) [EN]
Rapport dwar il-protezzjoni tad-drittijiet tal-bniedem u l-politika esterna tal-UE dwar il-migrazzjoni
It-Tnejn 7 ta' Novembru 2022 Sharm El-Sheikh, Eġittu (ħin lokali) Konferenza tan-NU dwar it-tibdil fil-klima (COP27) 16:00 Laqgħa mal-President tal-Kenja William Ruto 16:30 Laqgħa mal-President tar-Rwanda Paul Kagame It-Tlieta 8 ta' Novembru 2022
Sharm El-Sheikh, Eġittu (ħin lokali) Konferenza tan-NU dwar it-tibdil fil-klima (COP27) 13:00 Diskors fil-Konferenza tan-NU dwar it-tibdil fil-klima (COP27)
L-Erbgħa 9 ta' Novembru 2022
15:00 Rapport lill-Parlament Ewropew (Parlament Ewropew)
Is-Sibt 12 – il-Ħadd 13 ta' Novembru 2022
Phnom Penh, il-Kambodja
Summit tal-Asja tal-Lvant
Fis-17 ta' Ottubru 2022, il-Kunsill adotta d-Deċiżjoni (PESK) 2022/1967 1 .
Id-Deċiżjoni tal-Kunsill testendi l-miżuri restrittivi stabbiliti fl-Artikolu 2(2) u l-Artikolu 3(3) u (4) tad-Deċiżjoni (PESK) 2016/1693 sal-31 ta' Ottubru 2023.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija u l-Ukrajna, il-pajjiżi kandidati potenzjali l-Bożnija-Ħerzegovina u l-Georgia, u l-pajjiżi tal-EFTA l-Iżlanda, u l-Liechtenstein, membri taż-Żona Ekonomika Ewropea, kif ukoll l-Armenja jallinjaw ruħhom ma' din id-Deċiżjoni tal-Kunsill.
Huma ser jiżguraw li l-politiki nazzjonali tagħhom ikunu konformi ma' dawn id-Deċiżjonijiet tal-Kunsill.
1 Ippubblikata fit-18.10.2022 f' Il-Ġurnal Uffiċjali tal-Unjoni Ewropea nru L 270/84
Fis-17 ta' Ottrubu 2022, il-Kunsill adotta d-Deċiżjoni ta' Implimentazzjoni (PESK) 2022/1956 1 li temenda d-Deċiżjoni tal-Kunsill 2011/235/PESK.
Id-Deċiżjoni tal-Kunsill temenda l-lista ta' persuni u entitajiet soġġetti għal miżuri restrittivi kif stipulat fl-Anness għad-Deċiżjoni 2011/235/PESK.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna u r-Repubblika tal-Moldova, u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
Huma ser jiżguraw li l-politiki nazzjonali tagħhom ikunu konformi ma' din id-Deċiżjoni ta' Implimentazzjoni tal-Kunsill.
L-Unjoni Ewropea tinnota u tilqa' dan l-impenn.
1 Ippubblikata fis-17.10.2022 f' Il-Ġurnal Uffiċjali tal-Unjoni Ewropea Nru L 269I, 17.10.2022, p. 9–15
Illum il-Kunsill iddeċieda li jemenda l-baġit annwali tiegħu biex jipprovdi €668 miljun f'għajnuna f'każ ta' diżastru lill-Ġermanja, il-Belġju, Spanja, in-Netherlands, il-Lussemburgu, il-Greċja u l-Awstrija .
Il-flus ser jintużaw biex tissewwa l-ħsara kkawżata mid-diżastri naturali kbar li laqtu dawn is-seba' stati membri fl-2021.
Meta jseħħ diżastru fl-istati membri sħabna, ngħinuhom u nipprovdulhom ukoll għajnuna finanzjarja permezz tal-baġit tal-UE.
Għandna interess kollettiv li l-pajjiżi milquta minn diżastri naturali jkunu jistgħu jibnu mill-ġdid dak li nqered, u li l-ekonomiji tagħhom joħorġu aktar b'saħħithom minn dawn l-avvenimenti.
Ilkoll niftakru b'mod ċar ir-ritratti traġiċi tal-għargħar fil-Ġermanja, il-Belġju, in-Netherlands, il-Lussemburgu u l-Awstrija, l-iżbroff tal-vulkan fi Spanja u t-terremot fil-Greċja.
Ninsab kuntent ħafna li llum il-Kunsill qabel li jipprovdi total ta' €668 miljun f'għajnuna f'każ ta' diżastru.
Zbyněk Stanjura, Ministru għall-Finanzi taċ-Ċekja
Fil-prattika dan ifisser li l-UE tittrasferixxi flus mir-riżerva ta' solidarjetà u għajnuna ta' emerġenza fil-baġit tagħha għall-hekk imsejħa linja baġitarja operazzjonali tal- fond ta' solidarjetà tal-UE , minn fejn jistgħu jitħallsu lill-istati membri li ntlaqtu minn diżastri naturali u li japplikaw għal assistenza finanzjarja minn dan il-fond.
Il-fond ta' solidarjetà huwa mfassal biex jipprovdi assistenza finanzjarja f'każ ta' diżastru kbir fi stat membru jew pajjiż li jkun għaddej bin-negozjati tal-adeżjoni mal-UE.
€612.6 miljun għall-Ġermanja wara l-għargħar fir-reġjuni ta' Nordrhein-Westfalen u Rhineland-Palatinate ta' Lulju 2021, li matulhom mietu 196 persuna;
€87.7 miljun għall-Belġju wara l-għargħar tas-sajf tal-2021 li kkawża ħsara lil mijiet ta' eluf ta' djar;
€9.5 miljun għal Spanja wara l-iżbroff tal-vulkan Cumbre Vieja f'La Palma, Las Canarias, f'Settembru 2021 li kkawża ħsara enormi fuq il-gżira;
€4.7 miljun għan-Netherlands minħabba l-għargħar ta' Lulju 2021 li kkawża ħsara kbira;
€1.8 miljun għal-Lussemburgu li fis-sajf tal-2021 irreġistra għargħar ta' 100 sena f'għaxar stazzjonijiet tal-kejl u kejjel l-ogħla livelli tal-ilma fi ħmistax-il stazzjon tal-kejl mill-bidu tar-reġistrazzjoni;
€1.4 miljun għall-Greċja wara t-terremot ta' kobor ta' 6 ML fix-Xlokk ta' Heraklion, Kreta, f'Settembru 2021 li qatel persuna waħda, darab 36 u kkawża ħsara sostanzjali;
€798.000 għall-Awstrija wara l-għargħar ta' Lulju 2021 f'Salzburg u Tirol fejn il-popolazzjoni u l-ekonomija ġew affettwati serjament.
Fl-istess ħin, il-Kunsill approva wkoll emendi għall-baġit tal-UE għall-2022 sabiex jiddaħħlu l-approprjazzjonijiet meħtieġa, kemm f'impenji kif ukoll f'pagamenti.
Trasferiment tal-baġit tal-UE
Baġit tal-UE (informazzjoni ġenerali)
Baġit tal-UE għall-2022 (informazzjoni ġenerali)
Baġit fit-tul tal-UE 2014-2020 (informazzjoni ġenerali)
Infografika - EU visa agreements with non-EU countries Ara l-infografika sħiħa Illum il-Kunsill iddeċieda li jissospendi għalkollox il-ftehim ta' eżenzjoni mir-rekwiżit ta' viża ma' Vanuatu minħabba r-riskji li jirriżultaw minn dawn l-iskemi ta' ċittadinanza b'investiment (skemi ta' "passaporti tad-deheb").
Kienet diġà ġiet adottata sospensjoni parzjali tal-ftehim fit-3 ta' Marzu 2022.
Wara s-sospensjoni parzjali, il-Kummissjoni bdiet djalogu ma' Vanuatu fit-12 ta' Mejju biex tindirizza t-tħassib tal-UE.
Madankollu, minn dak iż-żmien 'l hawn il-pajjiż naqas milli jinvolvi ruħu b'mod sinifikanti u ċ-ċirkostanzi li wasslu għas-sospensjoni temporanja għadhom jippersistu.
Abbażi ta' monitoraġġ u valutazzjoni bir-reqqa tal-iskemi ta' ċittadinanza b'investiment ta' Vanuatu, l-UE kkonkludiet li dawn jippreżentaw nuqqasijiet serji li jistgħu jkunu ta' riskju għall-UE, b'mod partikolari minħabba: ir-rata estremament baxxa ta' rifjut, li tqajjem dubji dwar l-affidabbiltà tal-iskrinjar tas-sigurtà u tad-diliġenza dovuta in-nuqqas ta' rekwiżiti ta' preżenza fiżika jew ta' residenza, perjodi qosra ta' pproċessar u n-nuqqas ta' skambju ta' informazzjoni mal-pajjiżi ta' oriġini jew ta' residenza tal-applikanti l-għoti taċ-ċittadinanza lil applikanti elenkati fil-bażijiet ta' data tal-Interpol in-nazzjonalitajiet ta' oriġini tal-applikanti li ngħataw tweġiba pożittiva, li jinkludu diversi pajjiżi li ċ-ċittadini tagħhom jeħtieġu viża biex jidħlu fl-UE Il-passi li jmiss Id-deċiżjoni issa ser tiġi ppubblikata fil-Ġurnal Uffiċjali u ser tibda tapplika mill-4 ta' Frar 2023.
Informazzjoni ġenerali Il-ftehim ta' eżenzjoni mill-viża bejn l-UE u Vanuatu ilu japplika mill-2015.
Dan il-ftehim jippermetti liċ-ċittadini ta' Vanuatu jivvjaġġaw lejn l-UE mingħajr viża għal soġġorni sa 90 jum fi kwalunkwe perjodu ta' 180 jum.
F'dawn l-aħħar snin, Vanuatu stabbilixxa skemi addizzjonali ta' ċittadinanza b'investiment u l-għadd ta' applikanti li ngħataw tweġiba pożittiva żdied.
Fl-2017, il-Kummissjoni bdiet tinvestiga dawn l-iskemi, peress li qajmu dubji serji minħabba n-nuqqasijiet fis-sigurtà tagħhom.
Il-Kummissjoni wissiet ukoll lill-awtoritajiet ta' Vanuatu dwar il-klawsoli ta' sospensjoni li jinsabu fil-ftehim ta' eżenzjoni mill-viża.
Minkejja l-impenn mill-awtoritajiet ta' Vanuatu li jimplimentaw riformi sabiex jindirizzaw it-tħassib, f'April 2021 il-gvern ta' Vanuatu ħa passi ulterjuri biex jistabbilixxi programm ġdid taċ-ċittadinanza.
F'dan il-kuntest, il-Kummissjoni kkunsidrat li l-iskemi ta' ċittadinanza b'investiment fis-seħħ f'Vanuatu marru kontra l-objettivi tal-politika tal-UE dwar il-viżi, u fit-12 ta' Jannar 2022 ipproponiet is-sospensjoni parzjali tal-ftehim ta' eżenzjoni mill-viża ma' Vanuatu.
Il-ftehim ġie sospiż parzjalment għal perjodu ta' disa' xhur, mill-4 ta' Mejju 2022 sat-3 ta' Frar 2023, biex jippermetti djalogu msaħħaħ ma' Vanuatu biex tiġi rimedjata s-sitwazzjoni.
Minħabba n-nuqqas ta' progress, fit-12 ta' Ottubru 2022 il-Kummissjoni Ewropea pproponiet is-sospensjoni sħiħa tal-ftehim mill-4 ta' Frar 2023.
Deċiżjoni tal-Kunsill dwar is-sospensjoni sħiħa tal-applikazzjoni tal-ftehim bejn l-UE u r-Repubblika ta' Vanuatu dwar l-eżenzjoni mill-viża għal soġġorn qasir
Politika tal-UE dwar il-viża (informazzjoni ġenerali)
Skopri x'miżuri qed tieħu l-UE fl-2022 biex tiżgura l-aċċess għall-vaċċini u t-trattament, issaħħaħ is-sistemi tas-saħħa, tappoġġa l-irkupru ekonomiku u soċjali, tippermetti l-ivvjaġġar u t-trasport, u tgħin lis-sħab tagħha madwar id-dinja jiġġieldu l-COVID-19.
Tista' wkoll tagħti ħarsa lejn il-kronoloġija tagħna tal-coronavirus għall- 2021 u l- 2020 .
L-UE tgħin ukoll biex ittejjeb is-saħħa pubblika permezz ta' finanzjament u leġiżlazzjoni.
Skopri aktar dwar il-miżuri tal-UE relatati mas-saħħa pubblika hawnhekk.
VAĊĊINI U TRATTAMENT
Il-COVID-19: dibattitu mal-industrija farmaċewtika
L-MEPs kellhom it-tieni diskussjoni ma' rappreżentanti minn kumpaniji farmaċewtiċi li ħadmu fuq l-iżvilupp ta' vaċċini u prodotti terapewtiċi matul il-pandemija tal-COVID-19.
Il-Kumitat speċjali tal-Parlament dwar il-COVID-19 kellu t-tieni dibattitu ma' ħames rappreżentanti tal-industrija farmaċewtika
Tag: VAĊĊINI U TRATTAMENT
Unjoni tas-Saħħa: rispons aktar qawwi mill-UE għal emerġenzi tas-saħħa pubblika
Il-Parlament approva miżuri ġodda li jsaħħu l-kapaċità tal-UE li tipprevjeni u tikkontrolla t-tifqigħa ta' mard li jittieħed u tiffaċċja theddidiet transfruntiera għas-saħħa.
Iffinalizzat l-ewwel pakkett tal-Unjoni tas-Saħħa bbażat fuq tagħlimiet meħuda mill-COVID-19
Id-delegazzjoni tal-PE tivvaluta l-ħidma tal-Aġenzija Ewropea għall-Mediċini u ta' BioNTech
Bejn l-20 u l-21 ta' Settembru, delegazzjoni tal-kumitat speċjali dwar il-pandemija tal-COVID-19 żaret l-Aġenzija Ewropea għall-Mediċini fin-Netherlands u l-kwartieri ġenerali ta' BioNTech fil-Ġermanja.
Il-COVID-19: Il-missjoni tal-PE tivvaluta l-ħidma tal-EMA u ta' BioNTech
Tag: VAĊĊINI U TRATTAMENT
Id-drittijiet fundamentali fl-UE: problemi li ilhom jeżistu aggravati mill-COVID-19
L-aktar valutazzjoni reċenti tal-Parlament dwar l-istat tad-drittijiet fundamentali fl-UE tidentifika bosta tħassib u titlob lill-Istati Membri jaġixxu biex jiddefendu l-valuri Ewropej.
L-impatt tal-miżuri tal-COVID-19 fuq id-demokrazija u l-libertajiet ewlenin
Il-COVID-19: L-UE wasslet €47.7 biljun biex tgħin lis-sħab tagħha jindirizzaw il-pandemija u l-konsegwenzi tagħha
Ir-rispons tal-UE għall-COVID-19 joffri appoġġ lil aktar minn 140 pajjiż sieħeb.
Mill-pakkett globali ta' €53.7 biljun mobilizzat s'issa, €47.7 biljun ġew żborżati mill-31 ta' Diċembru 2021.
€47.7 biljun biex jgħinu l-indirizzar tal-pandemija
Awtorizzat vaċċin ġdid kontra l-COVID-19
L-EMA rrakkomandat l-għoti ta' awtorizzazzjoni għat-tqegħid fis-suq għall-vaċċin kontra l-COVID-19 Valneva għall-użu fit-tilqim primarju ta' persuni minn 18 sa 50 sena.
Awtorizzat is-sitt vaċċin kontra l-COVID-19 mill-EMA
Tag: VAĊĊINI U TRATTAMENT
Ċertifikat COVID Diġitali tal-UE: il-Membri tal-PE japprovaw estensjoni ta' sena
Il-Parlament Ewropew approva ftehim mal-Istati Membri biex il-qafas legali taċ-Ċertifikat COVID Diġitali tal-UE jiġi estiż għal 12-il xahar ieħor.
Bir-regoli attwali li jiskadu fit-30 ta' Ġunju, il-Parlament ried jiżgura li l-Ewropej ikunu jistgħu jeżerċitaw id-dritt tagħhom għall-moviment liberu.
Il-Kummissjoni tista' tipproponi li tħassru wara sitt xhur jekk ma jibqax meħtieġ.
Ir-regoli tal-COVID-19 japplikaw għal sena oħra, sa Ġunju 2023
Unjoni Ewropea tas-Saħħa: ftehim dwar kooperazzjoni transfruntiera aktar b'saħħitha
Il-Parlament u l-Kunsill laħqu qbil proviżorju dwar kif l-UE u l-Istati Membri għandhom jiffaċċjaw theddid transfruntier serju għas-saħħa fil-futur b'mod aktar effiċjenti.
Dan għandu jsaħħaħ il-kooperazzjoni u l-koordinazzjoni fost il-pajjiżi tal-UE u jippermetti lill-UE tantiċipa u tirrispondi aħjar għal kriżijiet futuri.
L-ewwel pakkett tal-Unjoni tas-Saħħa bbażat fuq it-tagħlimiet meħuda mill-pandemija tal-COVID-19
Kumitat speċjali ġdid tal-Parlament dwar il-COVID-19
Il-Parlament Ewropew jistabbilixxi kumitat ġdid bil-kompitu li jeżamina r-rispons Ewropew għall-pandemija u t-tagħlimiet meħuda.
Il-kumitat se jiffoka fuq erba' oqsma: saħħa; kif ir-rispons koordinat tal-pajjiżi rrispetta d-demokrazija u d-drittijiet fundamentali; l-impatt soċjetali u ekonomiku; ir-rwol tal-UE fid-dinja.
Jibda l-ħidma tal-Kumitat Speċjali dwar il-pandemija tal-COVID-19
L-Ewrobarometru jiżvela l-impatt serju tal-pandemija tal-COVID-19 fuq in-nisa
Iż-żieda fil-vjolenza fiżika u emozzjonali kontra n-nisa, l-impatt negattiv fuq l-introjtu tagħhom, fuq il-bilanċ bejn ix-xogħol u l-ħajja privata u fuq il-kwistjonijiet tas-saħħa mentali huma fost il-konsegwenzi tal-pandemija żvelati minn stħarriġ speċjali fost in-nisa Ewropej ikkummissjonat mill-Parlament Ewropew.
L-Ewrobarometru: l-impatt serju tal-pandemija tal-COVID-19 fuq in-nisa
Il-Premju Sakharov 2022: il-finalisti Il-finalisti għall-Premju Sakharov 2022 huma Julian Assange, il-poplu tal-Ukrajna u r-rappreżentanti tagħhom u l-Kummissjoni għall-Verità Kolombjana.
Il-finalisti ta' din is-sena tal-Premju Sakharov għal-Libertà tal-Ħsieb tal-Parlament Ewropew intgħażlu waqt laqgħa konġunta tal-Kumitati għall-Affarijiet Barranin u għall-Iżvilupp fit-13 ta' Ottubru:
Julian Assange, kofundatur ta' Wikileaks
Il-poplu kuraġġuż tal-Ukrajna, irrappreżentat mill-President tiegħu, mill-mexxejja eletti u mis-soċjetà ċivili
Il-Kummissjoni għall-Verità fil-Kolombja
Assange, bħala wieħed mill-kofundaturi tal-assoċjazzjoni WikiLeaks, kien ta lill-gazzetti internazzjonali ewlenin dokumenti relatati mad-delitti tal-gwerra, mad-detenzjonijiet arbitrarji, mal-ksur tad-drittijiet tal-bniedem u mat-torturi.
Huwa kien qed jinżamm il-ħabs fir-Renju Unit u bħalissa qed jiffaċċja estradizzjoni lejn l-Istati Uniti biex jitressaq quddiem il-ġustizzja bl-akkużi ta' spjunaġġ u użu ħażin tal-kompjuter.
Il-poplu kuraġġuż tal-Ukrajna, irrappreżentat mill-President tiegħu, mill-mexxejja eletti u mis-soċjetà ċivili
Il-gwerra ta' aggressjoni mhux ipprovokata tar-Russja kontra l-Ukrajna, li bdiet fi Frar 2022, qed iġġiegħel lill-poplu Ukren iħallas prezz għoli f'termini ta' mwiet u ta' bliet u rħula mġarrfa.
Skont in-nomina, il-poplu Ukren qiegħed jiġġieled biex jipproteġi djaru kif ukoll is-sovranità, l-indipendenza u l-integrità territorjali tiegħu, iżda kuljum fil-kamp tal-battalja qiegħed jiġġieled anki għal-libertà, għad-demokrazija, għall-istat tad-dritt u għall-valuri Ewropej.
In-nomina tidentifika lill-President Ukren Volodymyr Zelenskyy għall-kuraġġ, ir-reżistenza u d-devozzjoni tiegħu lejn il-poplu tiegħu.
Issemmi wkoll ir-rwol ta' individwi, rappreżentanti ta' inizjattivi tas-soċjetà ċivili u istituzzjonijiet tal-istat u pubbliċi bħal, fost l-oħrajn, is-Servizzi ta' Emerġenza tal-Istat (SES) tal-Ukrajna, Yulia Pajevska, (fundatriċi tal-unità medika ta' evakwazzjoni "Angels of Taira" (Anġli ta' Taira)), Oleksandra Matviychuk, (avukat u attivist tad-drittijiet tal-bniedem), lill-Moviment ta' Reżistenza Ċivili "Żigarella Safra", u Ivan Fedorov, is-sindku tal-belt Ukrena ta' Melitopol, li bħalissa hija okkupata mill-forzi Russi.
Il-Kummissjoni għall-Verità fil-Kolombja
Il-Kummissjoni għall-Verità fil-Kolombja hija istituzzjoni li nħolqot bil-ftehim ta' paċi tal-2016 maħsub biex itemm il-gwerra ċivili Kolombjana.
L-għan tagħha huwa li taċċerta l-fatti relatati mal-ksur tad-drittijiet tal-bniedem matul il-kunflitt u tiddefendi d-drittijiet tal-miljuni li sfaw vittmi tiegħu.
Il-finalisti ntgħażlu mill-MEPs minn lista itwal ta' nomini magħmula minn gruppi politiċi jew minn gruppi ta' mill-inqas 40 MEP.
Skopri aktar dwar in-nominati tal-Premju Sakharov tal-2022.
Il- Premju Sakharov għal-Libertà tal-Ħsieb annwali ngħata kull sena lil individwi u organizzazzjonijiet li jiddefendu d-drittijiet tal-bniedem u l-libertajiet fundamentali sa mill-1988.
Huwa msemmi f'ġieħ il-fiżiku u d-dissident politiku Sovjetiku Andrei Sakharov u s-somma ta' flus tal-premju hija ta' €50,000.
Fl-2021, il-premju ngħata lill-Kap tal-Oppożizzjoni Russa Alexei Navalny għall-ġlieda tiegħu kontra l-korruzzjoni u l-abbużi tad-drittijiet tal-bniedem min-naħa tal-Kremlin.
19 ta' Ottubru: jiġi deċiż ir-rebbieħ mill-President tal-Parlament u l-mexxejja tal-gruppi politiċi
14 ta' Diċembru: issir iċ-ċerimonja tal-għoti tal-Premju Sakharov fi Strażburgu.
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Ara liem huma l-films nominati għall-Premju LUX tal-Udjenza 2023.
Il- films nominati tħabbru waqt iċ-ċerimonja tal-Premjijiet tal-Films Ewropej f'Reykjavík.
Organizzat mill-Parlament Ewropew u l-Akkademja Ewropea tal-Films bi sħab mal-Kummissjoni Ewropea u Europa Cinema, il-Premju LUX tal-Udjenza jgħaqqad il-klassifikazzjonijiet tal-pubbliku Ewropew mal-klassifikazzjonijiet tal-MPE f'waħda mill-akbar ġuriji tal-films fl-Ewropa.
In-nominati ta' din is-sena joffru taħlita eklettika ta' temi, approċċi u eċċitamenti viżwali.
Il-ħames films huma koprodotti minn aktar minn 10 pajjiżi, li juru aktar ir-rikkezza kulturali Ewropea.
Il-ħafna raġunijiet għall-parteċipazzjoni
Hemm diversi raġunijiet għaliex għandek tkun eċċitat dwar l-edizzjoni tal-2023 tal-Premju LUX tal-Udjenza:
Se jkun hemm għażla ta' ħames films , minflok tlieta bħal fis-snin ta' qabel, li jipprovdu aktar diversità u aktar għażliet
Se jkunu sottotitolati bl-24 lingwa uffiċjali kollha tal-UE
M'għandekx għalfejn tarahom kollha: tista' tikklassifika kwalunkwe film fuq pjattaforma ta' klassifikazzjoni ġdida fjamanta
Il- perjodu ta' klassifikazzjoni ġie estiż sat-12 ta' Ġunju 2023, jumejn biss qabel iċ-ċerimonja tal-premjazzjoni.
Dan jagħti lok għal żvolti tal-aħħar minuta!
Skeda ta' żmien: kif se jintgħażel ir-rebbieħ tal-Premju LUX tal-Udjenza
Il-familja Solé tqatta' kull sajf tieħu ħsieb il-ġonna tagħhom f'Alcarràs, raħal żgħir fil-Katalunja.
Iżda l-għalliet ta' din is-sena jafu jkunu tal-aħħar għall-familja.
Il-qtigħ tas-siġar tal-ħawħ u l-installazzjoni ta' pannelli solari huma pjanijiet ġodda għall-art li qed jikkawżaw firda f'din il-familja kbira u magħquda.
Prodott fi Spanja u l-Italja
Emre, prosekutur żagħżugħ, jinħatar f'belt żgħira li qed tissielet ma' kriżi tal-ilma u skandli politiċi.
Wara diversi interazzjonijiet tensi, jispiċċa jidħol fil-politika lokali.
Meta Emre jibda jibni relazzjonijiet mal-editur tal-gazzetta lokali, ix-xnigħat iżidu l-pressjonijiet fuqu.
Direzzjoni: Emin Alper
Prodott f it-Turkija, Franza, il-Ġermanja, l-Olanda, il-Greċja u l-Kroazja
Il-ħbiberija bejn żewġ subien ta' 13-il sena, Leo u Remi, hija mfixkla f'daqqa.
Hu u jfittex biex jifhem x'ġara, Leo jdur lejn Sophie, omm Remi.
"Close" huwa film dwar il-ħbiberija u r-responsabbiltà.
Direzzjoni: Lukas Dhont
Prodott fi l-Belġju, Franza u l-Olanda
Satira mhux inibita fuq ir-rwoli, il-klassijiet soċjali u l-valur ekonomiku tas-sbuħija.
Il-mudelli Carl u Yaya jmorru fuq kruċiera lussuża Instagrammabbli b'passiġġieri sinjurissimi - oligarka Russu, negozjanti tal-armi Brittaniċi, u kaptan Marxist qarrieqi.
X'jista' jmur ħażin?
Direzzjoni: Ruben Östlund
Prodott fl-Isvezja, il-Ġermanja, Franza u r-Renju Unit
Kummiedja mużikali u romantika li fiha Alfredo, il-prinċep eredi tal-Portugall, jagħti rendikont mis-sodda tal-mewt taż-żmien tiegħu bħala pompier, fejn isir iħobb lill-għalliem tiegħu, Alfonso.
Prodott fil- Portugall u Franza
Uri l-imħabba tiegħek għall-films Ewropej
Ftit affarijiet jesprimu d-diversità, il-kreattività u l-vitalità tal-Ewropa aktar miċ-ċinema, allura għaliex ma tidħolx fil-films magħżula għall-Premju LUX tal-Udjenza 2023.
Ara u klassifika l-film favorit tiegħek sat-12 ta' Ġunju u tista' tirbaħ vjaġġ għaċ-Ċerimonja tal-Premjazzjoni fl-14 ta' Ġunju fil-Parlament Ewropew fi Strasburgu.
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Numru tat-telefown: (+33) 3 881 74 005 (STR)
Progress limitat fit-tressiq ta' dawk responsabbli quddiem il-ġustizzja, impunità mogħtija lil persuni suspettati ta' livell għoli Il-ħtieġa li tiġi indirizzata l-kultura ta' impunità, jiġu protetti l-indipendenza u l-pluraliżmu tal-media Il-Parlament jiddenunzja "nuqqas istituzzjonali tal-infurzar tal-liġi u tal-ġustizzja"
Il-MPE vvalutaw is-sitwazzjoni f'Malta u t-theddid għall-ġurnalisti, filwaqt li taw ġieħ lill-"ħidma essenzjali" ta' Caruana Galizia biex tesponi l-korruzzjoni u l-kriminalità organizzata.
F'riżoluzzjoni adottata b'437 vot favur, 14 kontra u 66 astensjoni, il-Parlament jenfasizza l-progress limitat fil-proċedimenti ġudizzjarji dwar il-qtil ta' Caruana Galizia, filwaqt li jinnota li kien hemm biss tliet kundanni ta' livell baxx, u li l-moħħ wara l-qtil ma ġiex ikkundannat.
L-investigazzjonijiet dwar il-motivi ewlenin u l-proċedimenti ġudizzjarji korrispondenti għandhom jiġu konklużi mingħajr aktar dewmien, bl-"involviment sħiħ u kontinwu tal-Europol", jgħid it-test.
Il-MPE huma xxukkjati bid-dikjarazzjoni tal-Prim Ministru Malti aktar kmieni dan ix-xahar fejn minimizza l-korruzzjoni istituzzjonalizzata, u jsostnu li dikjarazzjonijiet bħal dawn "isaħħu l-kultura ta' impunità".
Huma jappellaw għal investigazzjonijiet u prosekuzzjonijiet bir-reqqa, rapidi u indipendenti tal-uffiċjali pubbliċi kollha li allegatament kienu involuti fil-korruzzjoni, l-estorsjoni u l-kummerċ fl-influwenza — inkluż fl-iskema tax-xiri tal-vot bl-użu ta' dokumenti ffalsifikati inklużi ċertifikati mediċi foloz, u l-frodi fil-liċenzji tas-sewqan.
Il-Parlament jilmenta dwar in-nuqqas persistenti ta' progress fil-prosekuzzjoni tar-reati li Daphne Caruana Galizia investigat, li jimplikaw persuni suspettati fl-ogħla livelli politiċi.
Huwa jiddenunzja wkoll il-"falliment istituzzjonali tal-infurzar tal-liġi u l-ġustizzja f'Malta", inkluż il-progress fjakk fil-proċedimenti kontra l-uffiċjali tal-Bank Pilatus u l-isforzi mill-awtoritajiet biex jissospenduhom.
Il-MPE jitkellmu wkoll kontra:
l-impunità mogħtija lill-ex Prim Ministru, lill-kap tal-persunal tiegħu u lill-ex ministru tat-turiżmu, li qabel kien ukoll il-ministru tal-enerġija;
azzjoni tal-pulizija kontra attivisti;
ir-retorika negattiva tal-gvern immirata lejn il-ġurnalisti u l-ostakli għal-libertà u l-pluraliżmu tal-media;
il-fatt li l-ġurnalisti, kif ukoll il-membri tal-familja ta' Daphne Caruana Galizia, għadhom fil-mira ta' SLAPPs ;
il-liġi restrittiva dwar l-abort li għaddiet f'Malta; u
il-programm ta' Ċittadinanza Maltija permezz tal-Investiment.
Lil hinn minn Malta, il-MPE jikkundannaw kwalunkwe kriminalizzazzjoni ta' u attakki fuq ġurnalisti fir-rigward ta' xogħolhom.
Huma jfakkru b'mod partikolari l-qtil ta' Ján Kuciak u l-għarusa tiegħu Martina Kušnírová fis-Slovakkja, ta' Viktoria Marinova fil-Bulgarija, ta' Giorgos Karaivaz fil-Greċja u ta' Peter R. de Vries fil-Pajjiżi l-Baxxi.
It-test adottat ser ikun disponibbli hawnhekk (18/10/2023)
Reġistrazzjoni tad-dibattitu fil-plenarja (17/10/2023)
Fajl ta' proċedura
L-Att dwar il-Libertà tal-Midja: Il-Membri tal-PE jissikkaw ir-regoli biex jipproteġu l-ġurnalisti u l-mezzi tal-midja (3.10.2023)
Ritratti, filmati u materjal awdjo b'xejn (il-libertà tal-istampa f'Malta)
Il-premju Daphne Caruana Galizia għall-ġurnaliżmu
Il-Parlament jikkundanna bil-qawwa l-attakki terroristiċi tal-Ħamas u jirrikonoxxi d-dritt tal-Iżrael li jiddefendi lilu nnifsu f'konformità mad-dritt umanitarju internazzjonali l-għajnuna umanitarja lil Gaża għandha tiżdied, filwaqt li jiġi żgurat li l-ebda flus tal-UE ma jiffinanzjaw direttament jew indirettament it-terroriżmu
Il-Korp tal-Gwardjani tar-Rivoluzzjoni Iżlamika tal-Iran kollu u l-Ħeżbollah Libaniż għandhom jiġu inklużi fil-lista tal-UE ta' gruppi terroristiċi
Il-MPE jappellaw għal investigazzjoni indipendenti dwar il-bumbardament tal-isptar episkopali f'Gaża
Il-Parlament ikkundanna l-attakki terroristiċi tal-Ħamas kontra l-Iżrael filwaqt li esprima tħassib serju dwar is-sitwazzjoni umanitarja fl-Istrixxa ta' Gaża.
Fir-riżoluzzjoni adottata nhar il-Ħamis b'500 vot favur, 21 kontra u 24 astensjoni, il-MPE jikkundannaw bil-qawwa l-attakki brutali, jesprimu l-appoġġ tagħhom lill-Iżrael u lill-poplu tiegħu u jenfasizzaw il-ħtieġa li "tiġi eliminata l-organizzazzjoni terroristika Hamas".
Huma jappellaw ukoll għall-ħelsien immedjat tal-ostaġġi kollha u jirrikonoxxu d-dritt tal-Iżrael li jiddefendi lilu nnifsu "kif minqux fid-dritt internazzjonali u ristrett minnu".
B'hekk, kwalunkwe azzjoni mill-Iżrael trid tikkonforma strettament mad-dritt umanitarju internazzjonali, tgħid ir- riżoluzzjoni.
Il-Parlament jenfasizza wkoll li kemm l-attakki mill-Ħamas kif ukoll ir-rispons Iżraeljan jirriskjaw li jsaħħu ċiklu ta' vjolenza fir-reġjun.
Il-MPE għalhekk jappellaw għal "pawża umanitarja" u jisħqu li l-attakki kontra ċ-ċivili u l-infrastruttura ċivili, inklużi l-ħaddiema tan-NU, il-ħaddiema mediċi u l-ġurnalisti, huma ksur serju tad-dritt internazzjonali.
Huma jikkundannaw ukoll l-istrajk terribbli reċenti fuq l-isptar episkopali ta' Al Ahli f'Gaża li allegatament qatlet mijiet ta' nies u jappellaw li dawk li wettqugħ jinżammu responsabbli.
Il-MPE jenfasizzaw li l-immirar tal-isptarijiet jikkostitwixxi delitt tal-gwerra.
Il-Parlament huwa mħasseb ħafna dwar is-sitwazzjoni umanitarja fl-Istrixxa ta' Gaża
Filwaqt li jesprimi tħassib serju dwar is-sitwazzjoni li qed tiddeterjora malajr fl-Istrixxa ta' Gaża, il-Parlament jenfasizza l-importanza li ssir distinzjoni bejn il-poplu Palestinjan u l-aspirazzjonijiet leġittimi tiegħu fuq naħa waħda, u l-grupp terroristiku tal-Ħamas fuq in-naħa l- oħra.
Il-MPE jħeġġu lill-komunità internazzjonali biex tkompli u żżid l-għajnuna umanitarja tagħha lill-popolazzjoni ċivili fiż-żona.
Huma jappellaw lill-Eġittu u lill-Iżrael biex jikkooperaw mal-komunità internazzjonali biex jistabbilixxu kurituri umanitarji għall-Istrixxa ta' Gaża.
Investigazzjoni dwar ir-rwol ta' pajjiżi bħall-Iran, il-Qatar u r-Russja fil-kunflitt
Ir-riżoluzzjoni tikkundanna bil-qawwa l-appoġġ tal-Iran lill-Ħamas u lil gruppi terroristiċi oħra fl-Istrixxa ta' Gaża.
Il-Membri jtennu t-talba tagħhom biex il-Korp tal-Gwardjani tar-Rivoluzzjoni Iżlamika tal-Iran u l-Hezbollah Libaniż jiġu inklużi fil-lista tal-UE ta' gruppi terroristiċi u jitolbu investigazzjonijiet dwar ir-rwol tal-Iran u pajjiżi bħall-Qatar u r-Russja fil-finanzjament u l-appoġġ tat-terroriżmu fir-reġjun.
Huma jiddenunzjaw ukoll l-attakki bir-rokit mil-Libanu u s-Sirja lejn l-Iżrael u jappellaw għal tnaqqis fit-tensjoni f'Ġerusalemm tal-Lvant u fix-Xatt tal-Punent.
Assistenza finanzjarja tal-UE lill-Palestina
Filwaqt li jesprimu appoġġ qawwi għat-tisħiħ tal-għajnuna umanitarja għall-Istrixxa ta' Gaża, il-MPE jħeġġu wkoll lill-Kummissjoni Ewropea biex tirrevedi bir-reqqa l-assistenza finanzjarja kollha tal-UE lill-Palestina u lir-reġjun sabiex jiġi żgurat li l-ebda fondi tal-UE ma jiffinanzjaw direttament jew indirettament it-terroriżmu.
Fl-istess ħin, huma jissottolinjaw li l-baġit tal-UE għandu jkompli jipprovdi appoġġ għall-bini tal-paċi u l-istabbiltà fir-reġjun.
Il-Parlament jappoġġa soluzzjoni nnegozjata ta' żewġ stati
Filwaqt li tenfasizza l-ħtieġa li jitnieda mill-ġdid immedjatament il-proċess ta' paċi, ir-riżoluzzjoni ttenni l-appoġġ sod tagħha għal soluzzjoni nnegozjata ta' żewġ stati għall-Iżrael u l-Palestina abbażi tal-linji tal-1967, b'żewġ stati sovrani u demokratiċi li jgħixu maġenb xulxin fil-paċi u s-sigurtà garantita, b'Ġerusalemm bħala l-kapitali taż-żewġ stati.
Tħassib dwar l-anti-Semitiżmu li qed jiżdied
Fl-aħħar nett, il-Parlament jesprimi t-tħassib tiegħu dwar iż-żieda fid-diskors u l-manifestazzjonijiet anti-Semitċi, u l-attakki diretti lejn il-Lhud mill-bidu tal-attakki terroristiċi tal-Ħamas.
Huwa jappella lill-Kummissjoni Ewropea u lill-pajjiżi kollha tal-UE biex jieħdu l-miżuri xierqa kollha biex jiggarantixxu s-sikurezza taċ-ċittadini Lhud.
It-test adottat ser ikun disponibbli hawnhekk (19.10.2023)
Ara il-filmat tad-dibattitu fil-plenarja (18.10.2023)
Stqarrija għall-istampa: "Il-President Metsola b'solidarjetà mal-vittmi tal-attakki terroristiċi fl-Iżrael" (11.10.2023)
Iċ-Ċentru Multimedjali tal-PE: ritratti, vidjo u materjal awdjo b'xejn (Is-sitwazzjoni fl-Iżrael u f'Gaża)
L-ilma nadif huwa essenzjali għall-bnedmin u għall-ekosistemi sodi.
Skopri x'qed jagħmlu l-UE u l-Parlament Ewropew biex jissalvagwardjawh.
Mara, turista tħares lejn xmara żgħira bil-ġebel u s-siġar li jgħaddu minn wied.
Muntanji tal-alpi tal-Awstrija
Skont l-Aġenzija Ewropea għall-Ambjent , it-tniġġis tal-ilma fl-UE naqas bejn id-disgħinijiet u s-snin 2010.
Madankollu, il-progress naqas minħabba tniġġis fi 58 % tal-ilma tal-wiċċ mill-2016.
Barra minn hekk, "stat kimiku tajjeb" jista' jinstab biss fi 42 % tal-korpi tal-ilma tal-wiċċ u 77 % tal-ilma ta' taħt l-art.
Fir- riżoluzzjoni tiegħu tal-2020 dwar l-implimentazzjoni tal-leġiżlazzjoni tal-UE dwar l-ilma , il-Parlament Ewropew stieden lill-Kummissjoni tieħu l-miżuri kollha meħtieġa biex tikseb status kimiku tajjeb u biex tieħu azzjoni deċiżiva fl-UE kollha meta l-pajjiżi tal-UE jonqsu milli jilħqu l-istandards ta' kwalità ambjentali.
Huwa enfasizza li sustanzi li jaffettwaw l-ilma tax-xorb, bħal sustanzi per- u polifluworoalkil (PFAS) u xi farmaċewtiċi għandhom ikunu prijorità għall-monitoraġġ.
F'konformità mal- ambizzjoni ta' tniġġis żero tal-Patt Ekoloġiku Ewropew , f'Ottubru 2022 il-Kummissjoni ressqet proposta biex tirrevedi l-listi ta' sorveljanza tas-sustanzi niġġiesa tal-ilma tal-wiċċ u tal-ilma ta' taħt l-art li għandhom jiġu mmonitorjati u kkontrollati biex jiġu protetti l-korpi tal-ilma ħelu.
Il-proposta tfittex ukoll li tirrimedja n-nuqqasijiet identifikati fil-qafas attwali fir-rigward tat-tniġġis kimiku fl-ilmijiet, u li tippermetti adattament aktar rapidu għall-iżviluppi xjentifiċi.
Id-differenza bejn l-ilma ta' taħt l-art u l-ilma tal-wiċċ
L-ilma ta' taħt l-art jinsab taħt l-art fix-xquq u fl-ispazji fil-ħamrija, fir-ramel u fil-blat (eż. bjar artesjani, bjar magħmula mill-bniedem, nixxigħat)
L-ilma tal-wiċċ huwa kwalunkwe korp ta' ilma 'l fuq mill-art, inklużi nixxigħat, xmajjar, lagi, artijiet mistagħdra, ġibjuni, u qaliet.
F'Ġunju 2023, il-Kumitat għall-Ambjent ( ENVI ) adotta l-pożizzjoni tiegħu dwar il-protezzjoni tal-ilma ta' taħt l-art u l-ilma tal-wiċċ mit-tniġġis u t-titjib tal-istandards tal-kwalità tal-ilma.
Il-liġi l-ġdida tirrevedi d-Direttiva Qafas dwar l-Ilma , id-Direttiva dwar l-Ilma ta' Taħt l-Art u d-Direttiva dwar l-Istandards tal-Kwalità Ambjentali (id-Direttiva dwar l-Ilma tal-Wiċċ).
L-għan huwa li jiġu protetti aħjar is-saħħa tal-bniedem u l-ekosistemi naturali mis-sustanzi li jniġġsu.
Il-lista ta' sorveljanza m'għandhiex tkun limitata
Il-Membri tal-PE jipproponu li l-lista ta' sorveljanza ma tkunx limitata għal massimu ta' sustanzi kif propost mill-Kummissjoni.
Huma jridu li din tiġi aġġornata regolarment biex tlaħħaq mal-evidenza xjentifika l-ġdida u l-pass li qed jevolvi b'rata mgħaġġla ta' sustanzi kimiċi ġodda emerġenti.
Il-Membri tal-PE jridu li jiżdiedu għadd ta' sustanzi mal-lista ta' sorveljanza hekk kif jiġu identifikati metodi ta' monitoraġġ xierqa, inkluż il- mikroplastik
Prevenzjoni tat-tniġġis tal-ilma ta' taħt l-art
Biex jipproteġu aħjar l-ilma ta' taħt l-art tal-UE, il-Membri tal-PE jitolbu li l-valuri ta' limitu applikabbli għall-ilma ta' taħt l-art ikunu għaxar darbiet aktar baxxi minn dawk tal-ilma tal-wiċċ.
Huma jridu wkoll li subsett ta' PFAS speċifiku jiżdied mal-lista ta' sustanzi niġġiesa tal-ilma ta' taħt l-art, peress li dawn is-sustanzi ġew identifikati f’aktar minn 70 % tal-punti ta’ kejl tal-ilma ta’ taħt l-art fl-UE.
Il-Membri tal-PE jridu standards aktar stretti għall-glifosat, il-bisfenol, l-atrazina, il-farmaċewtiċi u l-pestiċidi.
Min iniġġes għandu jħallas
Fl-aħħar nett, ir-rapport jgħid li l-produtturi ta’ prodotti li fihom sustanzi li jniġġsu għandhom jikkontribwixxu għall-monitoraġġ tal-ispejjeż.
It-trattament tal-ilma urban mormi
L-ilma urban mormi jista’ jkun sors ieħor ta’ tniġġis tal-ilma.
Il-Parlament qed jaħdem fuq regoli biex itejjeb it-trattament u l-użu mill-ġdid tal-ilma mormi biex jipproteġi l-ambjent u s-saħħa tal-bniedem.
L-ilma mormi urban għandu jiġi mmonitorjat aħjar għas-sustanzi kimiċi li jniġġsu, inklużi "sustanzi kimiċi għal dejjem" (sustanzi per- u polifluworoalkiliċi), mikroplastik u patoġeni (bħal viruses u batterji).
Biex tiġi indirizzata l-iskarsezza tal-ilma, il-Membri tal-PE jridu li l-pajjiżi tal-UE jistabbilixxu "pjanijiet għall-iffrankar u l-użu mill-ġdid tal-ilma".
F’Settembru 2023, il-Parlament qabel dwar il-mandat ta’ negozjar tiegħu għall-protezzjoni tal-ilma ta’ taħt l-art u tal-ilma tal-wiċċ u f’Ottubru 2023 adotta l-mandat ta’ negozjar tiegħu dwar it-trattament tal-ilma urban mormi.
It-taħditiet mal-gvernijiet nazzjonali dwar il-forma finali tat-testi leġiżlattivi jistgħu jibdew ladarba l-Kunsill ikun adotta l-pożizzjoni tiegħu.
Tgħallem dwar x’qed tagħmel l-UE biex tnaqqas it-tniġġis tal-arja
Sustanzi li jniġġsu fl-ilmijiet tal-UE: aġġornament tas-sustanzi kimiċi elenkati għall-kontroll [EN]
Ir-reviżjoni tal-istandards għas-sustanzi niġġiesa tal-ilma tal-wiċċ u tal-ilma ta’ taħt l-art
Ġestjoni integrata tal-ilma – listi riveduti tas-sustanzi niġġiesa tal-ilma tas-superfiċje u ta’ taħt l-art
Pjan ta' Azzjoni tal-UE: "Lejn Tniġġis Żero għall-Arja, għall-Ilma u għall-Ħamrija"
Tgħallem kif l-UE qed tgħin biex tissawwar trasformazzjoni diġitali fl-Ewropa għall-benefiċċju tan-nies, il-kumpaniji u l-ambjent.
Il-Parlament Ewropew qed jgħin fit-tiswir tal-politiki li se jsaħħu l-kapaċitajiet tal-Ewropa f'teknoloġiji diġitali ġodda, jiftħu opportunitajiet ġodda għan-negozji u l-konsumaturi, jappoġġaw it-tranżizzjoni ekoloġika tal- UE u jgħinuha tilħaq in-newtralità klimatika sal-2050 , jappoġġaw il-ħiliet diġitali u t-taħriġ tan-nies għall-ħaddiema, u jgħinu fid-diġitalizzazzjoni tas-servizzi pubbliċi, filwaqt li jiżguraw ir-rispett tad-drittijiet u l-valuri bażiċi.
It-trasformazzjoni diġitali hija l-integrazzjoni tat-teknoloġiji diġitali fl-operazzjonijiet tal-kumpaniji u s-servizzi pubbliċi, kif ukoll l-impatt tat-teknoloġiji fuq is-soċjetà.
Il-pjattaformi diġitali, l-Internet tal-Oġġetti, il-cloud computing, il-blockchain u l-intelliġenza artifiċjali huma fost it-teknoloġiji li jaffettwaw setturi mit-trasport għall-enerġija, l-ikel agrikolu, it-telekomunikazzjonijiet, is-servizzi finanzjarji, il-produzzjoni tal-fabbriki u l-kura tas-saħħa, u t-trasformazzjoni tal-ħajja tan-nies.
It-teknoloġiji jistgħu jgħinu biex jottimizzaw il-produzzjoni, inaqqsu l-emissjonijiet u l-iskart, jagħtu spinta lill-vantaġġi kompetittivi tal-kumpaniji u jġibu servizzi u prodotti ġodda lill-konsumaturi.
X'qed tagħmel l-UE biex issawwar it-trasformazzjoni diġitali?
It-tisħiħ tad-diġitalizzazzjoni jġib miegħu ħafna benefiċċji għas-soċjetà.
L-UE trid issaħħaħ is-sovranità diġitali tagħha u tistabbilixxi standards, aktar milli ssegwi l-istandards stabbiliti minn oħrajn, biex l- Ewropa tkun adattata għall-era diġitali .
Biex tiggwida t-trasformazzjoni diġitali tal-UE, il-Kummissjoni Ewropea ppreżentat il-programm ta' politika tal- Ewropa għad-Deċennju Diġitali , li fih miri u objettivi konkreti għall-2030 f'oqsma bħall-ħiliet, l-infrastrutturi diġitali siguri u sostenibbli, it-trasformazzjoni diġitali tan-negozji u d-diġitalizzazzjoni tas-servizzi pubbliċi.
F'Mejju 2021, il-Parlament adotta rapport dwar it-tiswir tal-futur diġitali tal-Ewropa , li jistieden lill-Kummissjoni Ewropea tkompli tindirizza l-isfidi maħluqa mit-tranżizzjoni diġitali u speċjalment tieħu vantaġġ mill-opportunitajiet tas-suq uniku diġitali, ittejjeb l-użu tal-intelliġenza artifiċjali u tappoġġa l-innovazzjoni u l-ħiliet diġitali.
Intelliġenza artifiċjali u strateġija għad-data
L-intelliġenza artifiċjali (IA) tista' tkun ta' benefiċċju għan-nies billi ttejjeb il-kura tas-saħħa, tagħmel il-karozzi aktar sikuri u tippermetti servizzi mfassla apposta.
Dan jista' jtejjeb il-proċessi ta' produzzjoni u jġib vantaġġ kompetittiv għan-negozji Ewropej, inkluż f'setturi fejn il-kumpaniji tal-UE diġà jgawdu pożizzjonijiet b'saħħithom, bħall-ekonomija ekoloġika u ċirkolari, il-makkinarju, il-biedja u t-turiżmu.
Biex jiġi żgurat li l-Ewropa tagħmel l-aħjar użu mill- potenzjal tal-IA , il-Membri tal-PE aċċentwaw il-ħtieġa għal leġiżlazzjoni dwar l-IA ċċentrata fuq il-bniedem, immirata lejn l-istabbiliment ta' qafas li jkun affidabbli, tista' timplimenta standards etiċi, tappoġġja l-impjiegi, tgħin fil-bini ta' "IA magħmula fl-Ewropa" kompetittiva u tinfluwenza l-istandards globali.
Skont il-proposta, is-sistemi tal-IA jiġu kklassifikati skont ir-riskju li joħolqu għall-utenti.
Ladarba jiġu approvati, dawn se jkunu l-ewwel regoli fid-dinja dwar l-IA.
In-negozjati bejn il-Parlament Ewropew u l-pajjiżi tal-UE dwar il-forma finali tar-regolamenti għadhom għaddejjin.
Aqra aktar dwar l-Att tal-UE dwar l-IA
Is-suċċess tal-iżvilupp tal-IA fl-Ewropa jiddependi ħafna fuq strateġija Ewropea għad-data li tirnexxi.
Il-Parlament enfasizza l-potenzjal tad-data industrijali u pubblika għall-kumpaniji u r-riċerkaturi tal-UE u appella għal spazji tad-data Ewropej, infrastruttura tal-big data u leġiżlazzjoni li se jikkontribwixxu għall-affidabbiltà.
Sabiex jiġi sfruttat il-potenzjal tal-big data u tal-intelliġenza artifiċjali, il- Parlament adotta żewġ atti biex tingħata spinta lill-kondiviżjoni tad-data fl-2022 u fl-2023.
Aktar dwar dak li jrid il-Parlament għall-istrateġija Ewropea għad-data
Iċ-ċibersigurtà
Hekk kif id-diġitali u l-fiżika huma dejjem aktar interkonnessi, jinqalgħu perikli ġodda, li jagħmlu ċ-ċibersigurtà importanti għal oqsma li jvarjaw mis-sikurezza tal-konsumatur online għall-funzjonament normali tal-isptarijiet, l-ilma u l-provvisti tal-enerġija.
Biex jipproteġi aħjar lill-Ewropej u lin-negozji kontra t-theddid ċibernetiku, il-Parlament adotta liġijiet ġodda li jsaħħu ċ-ċibersigurtà tal-UE f'setturi ewlenin f'Novembru 2022.
Fl-2021, il-Parlament approva l-istabbiliment ta' ċentru Ewropew taċ-ċibersigurtà ġdid .
Ir-regoli għall-prevenzjoni tad-disseminazzjoni ta' kontenut terroristiku online ġew adottati fl-2021 u ilhom fis-seħħ minn Ġunju 2022.
Aqra aktar dwar għaliex iċ-ċibersigurtà hija importanti u x'inhu t-theddid ewlieni u emerġenti għaċ-ċibersigurtà
Il-pandemija tal-COVID-19 uriet kemm huma importanti l-ħiliet diġitali għax-xogħol u l-interazzjonijiet, iżda enfasizzat ukoll id-diskrepanza fil-ħiliet diġitali u l-ħtieġa li tiżdied l-edukazzjoni diġitali.
taċ-ċittadini tal-UE m'għandhomx ħiliet diġitali bażiċi
Il-pjattaformi online huma parti importanti mill-ekonomija u mill-ħajja tan-nies.
Dawn jippreżentaw opportunitajiet sinifikanti bħala swieq u huma mezzi ta' komunikazzjoni importanti.
L-UE adottat l-Att dwar is-Servizzi Diġitali u l-Att dwar is-Swieq Diġitali bil-għan li trawwem il-kompetittività, l-innovazzjoni u t-tkabbir, filwaqt li ssaħħaħ is-sigurtà online, tindirizza l- kontenut illegali , u tiżgura l-protezzjoni tal-libertà tal-kelma, il-libertà tal-istampa u d-demokrazija.
Aqra aktar dwar l-Att dwar is-Servizzi Diġitali u l-Att dwar is-Swieq Diġitali
L-Att dwar iċ-Ċipep — il-pjan tal-UE biex jingħeleb in-nuqqas ta' semikondutturi
Sa mill-aħħar tal-2020, kien hemm nuqqas bla preċedent ta' semikondutturi madwar id-dinja, ikkawżat, fost raġunijiet oħra, mill-pandemija tal-COVID-19 u l-gwerra fl-Ukrajna.
Bl-Att Ewropew dwar iċ-Ċipep, l-UE għandha l-għan li żżid il-produzzjoni tas-semikondutturi fl-Ewropa.
Il-produzzjoni tal-mikroċipep tiddependi fuq ktajjen tal-provvista estremament kumplessi u interdipendenti madwar id-dinja.
Sabiex tiżdied l-indipendenza tal-UE, tiġi żgurata l-kompetittività futura u tinżamm it-tmexxija teknoloġika, jeħtieġ li jissaħħu l-kapaċitajiet tal-UE fil-manifattura tas-semikondutturi.
Skont il-leġiżlazzjoni proposta, is-sehem tal-UE fil-kapaċità ta' produzzjoni globali għandu jiżdied minn inqas minn 10 % għal 20 %.
Sistemi intelliġenti tat-trasport bit-triq
Il-Parlament adotta regoli ġodda dwar l-użu ta' sistemi intelliġenti tat-trasport (ITS) fit-trasport bit-triq .
Dawn ir-regoli għandhom l-għan li jżidu d-disponibbiltà tad-data diġitali dwar it-traffiku, jippromwovu d-diġitalizzazzjoni fis-settur tat-trasport u jiffaċilitaw it-tqassim tad-data fost l-applikazzjonijiet tal-mobbiltà.
L-għan huwa li jissaħħu s-sigurtà fit-toroq, l-effiċjenza u s-sostenibbiltà fil-mobbiltà.
Ir-regoli ma jiffavorixxu l-ebda teknoloġija speċifika biex tintuża fis- servizzi tat-trasport intelliġenti , iżda jridu jiżguraw li l-apps ikunu jistgħu jiffunzjonaw korrettament ma' xulxin.
Dawn għandhom jitfasslu biex jipprovdu informazzjoni ċara u li tinftiehem faċilment lill-utenti dwar id-diversi għażliet tat-trasport disponibbli għalihom u ma jiddiskriminawx kontra n-nies vulnerabbli li jużaw it-triq.
L-istati membri tal-UE ser ikollhom bżonn isaħħu l-kooperazzjoni, speċjalment għal proġetti transkonfinali, biex jiżguraw trasport bla xkiel bejn il-fruntieri.
Logħob tal-kompjuter online — il-protezzjoni tal-gamers u t-tisħiħ tal-potenzjal tas-settur
Is-settur tal-logħob tal-kompjuter online qed jikber u jikkontribwixxi għat-trasformazzjoni diġitali tal-UE.
Peress li l-industrija tal-logħob qed tespandi malajr, l-aspett ekonomiku, soċjali, edukattiv, kulturali u innovattiv tal-logħob tal-kompjuter onlajn għandu jitqies.
L-UE trid tappoġġa s-settur , li jipprovdi aktar minn 90,000 impjieg dirett fl-Ewropa u għandu daqs tas-suq ta' EUR 23.3 biljun fl-2021.
Fl-istess ħin, għandu jiġi żgurat ambjent aktar sikur għall-atturi.
Il-Membri tal-PE jappellaw biex jiġu stabbiliti regoli li jirregolaw prattiki ta' xiri problematiċi bħal loot boxes, kanċellazzjoni aħjar u politiki dwar il-protezzjoni tad-data kif ukoll aktar protezzjoni għall-atturi minuri u l-gruppi vulnerabbli.
L-Identità Diġitali Ewropea — aċċess online faċli għas-servizzi ewlenin
Sa mill-bidu tal-pandemija tal-COVID-19, aktar servizzi pubbliċi u privati saru diġitali.
Dan jeħtieġ sistemi ta' identifikazzjoni diġitali siguri u affidabbli.
L-UE qed taħdem fuq Identità Diġitali Ewropea (eID) li tippermetti r-rikonoxximent reċiproku ta' skemi nazzjonali ta’ identifikazzjoni elettronika bejn il-fruntieri.
Bl-eID, iċ-ċittadini Ewropej se jkunu jistgħu jidentifikaw u jawtentikaw lilhom infushom online mingħajr ma jkollhom jirrikorru għal fornituri kummerċjali.
Se jkunu jistgħu jaċċessaw ukoll servizzi online minn pajjiżi oħra tal-UE permezz tal-karta tal-identità elettronika nazzjonali tagħhom.
Il-biċċa l-kbira tar-regoli tat-taxxa ġew stabbiliti ferm qabel ma eżistiet l-ekonomija diġitali.
Biex tnaqqas l-evitar tat-taxxa u tagħmel it-taxxi aktar ġusti , l-UE qed taħdem fuq regoli sabiex il-profitti jiġu ntaxxati fejn il-kumpaniji jkollhom preżenza diġitali sinifikanti.
L-UE adottat ukoll regoli dwar rata minima tat-taxxa għall-kumpaniji multinazzjonali fl-Unjoni f’konformità ma’ ftehim globali dwar il-kwistjoni.
Biex tgħin biex tingħata spinta lill-iżvilupp tal-kriptovaluti filwaqt li tipproteġi lill-utenti, l-UE qed taħdem biex tirregola l-kriptoassi u t-teknoloġija warajhom.
Finanzjament tal-prijoritajiet diġitali tal-UE
Id-diġitalizzazzjoni għandha rwol essenzjali fil-politiki kollha tal-UE.
Il-kriżi tal-COVID enfasizzat il-ħtieġa għal rispons li jkun ta’ benefiċċju għas-soċjetà u għall-kompetittività fit-tul.
Is-soluzzjonijiet diġitali jippreżentaw opportunitajiet importanti u huma essenzjali biex jiżguraw l-irkupru u l-pożizzjoni kompetittiva tal-Ewropa fl-ekonomija globali.
Il- pjan tal-UE għall-irkupru ekonomiku jitlob li l-istati membri jallokaw mill-inqas 20 % tal-Faċilità għall-Irkupru u r-Reżiljenza ta’ EUR 672.5 biljun għat-tranżizzjoni diġitali.
Programmi ta’ investiment bħall- Orizzont Ewropa ċċentrat fuq ir-riċerka u l-innovazzjoni u l- Faċilità Nikkollegaw l-Ewropa ċċentrata fuq l-infrastruttura jallokaw ammonti sostanzjali għall-avvanzi diġitali wkoll.
Filwaqt li l-politika ġenerali tal-UE hija li tapprova l-għanijiet diġitali permezz tal-programmi kollha, xi programmi ta’ investiment u regoli ġodda għandhom l-għan speċifiku li jiksbuhom.
F’ April 2021 , il-Parlament adotta l-programm Ewropa Diġitali , l-ewwel strument finanzjarju tal-UE ffoka speċifikament fuq it-twassil tat-teknoloġija lin-negozji u lin-nies.
Għandha l-għan li tinvesti fl-infrastruttura diġitali sabiex it-teknoloġiji strateġiċi jkunu jistgħu jagħtu spinta lill-kompetittività u lit-tranżizzjoni ekoloġika tal-Ewropa, kif ukoll jiżguraw is-sovranità teknoloġika.
Se tinvesti EUR 7.6 biljun f’ħames oqsma: is-supercomputing (EUR 2.2 biljun), l-intelliġenza artifiċjali (EUR 2,1 biljun), iċ-ċibersigurtà (EUR 1.6 biljun), il-ħiliet diġitali avvanzati (EUR 0.6 biljun), u l-iżgurar ta’ użu wiesa’ tat-teknoloġiji diġitali fl-ekonomija u s-soċjetà kollha (EUR 1.1 biljun).
Artikli oħra interessanti li għandek tiċċekkja
Leġiżlazzjoni biex jitnaqqas l-iskart elettroniku
Regoli ġodda biex jiffaċilitaw il-finanzjament kollettiv
Regoli ġodda tal-UE: id-diġitalizzazzjoni biex jittejjeb l-aċċess għall-ġustizzja
Il-Parlament jappoġġja l-estensjoni tar-roaming
Il-proċeduri leġiżlattivi diġitali kollha li qed jitħejjew [EN]
Il-Kummissjoni Ewropea: L-Ewropa lesta għall-era diġitali
Daqqa t’għajn: Il-programm Ewropa Diġitali [EN]
Il-Kummissjoni Ewropea: Il-Programm Ewropa Diġitali
Skeda informattiva: Aġenda Diġitali għall-Ewropa
Il-gwerra fl-Ukrajna u l-inflazzjoni naqqsu r-riżervi fil-baġit fit-tul tal-UE.
L-UE teħtieġ aktar fondi sabiex tkun tista' tirreaġixxi għall-kriżijiet, jgħidu l-Membri tal-PE.
Stampa mill-qrib dettaljata tal-Ewropa fuq karta tal-flus tal-euro X'inhu l-baġit fit-tul tal-UE
Il-baġit fit-tul tal-UE huwa magħruf bħala l-Qafas Finanzjarju Pluriennali, jew il-QFP.
Huwa l-pjan finanzjarju fuq medda ta' seba' snin li jiddetermina l-ammont ta' flus li l-UE tista' tinvesti fuq prijoritajiet differenti, bħall-appoġġ lill-bdiewa, ir-reġjuni, in-negozji, l-istudenti jew ir-riċerkaturi.
Il-baġit fit-tul jistabbilixxi limiti għall-infiq annwali tal-UE.
Il-qafas attwali jkopri l-perjodu 2021–2027.
Peress li jkopri tant snin, huwa soġġett għal rieżami ta' nofs it-terminu fl-2023 biex jitqies humiex meħtieġa bidliet.
Tgħallem aktar dwar il-baġit fit-tul tal-UE
Għaliex huma meħtieġa bidliet fil-baġit fit-tul tal-UE
Saru ħafna żviluppi mhux previsti minn meta l-UE adottat il-baġit fit-tul attwali tagħha fi tmiem l-2020.
Il-gwerra fl-Ukrajna biddlet b'mod drammatiku s-sitwazzjoni ġeopolitika fil-kontinent.
L-UE impenjat ruħha li tappoġġa lil Kiev fil-ġlieda tagħha kontra l-aggressjoni mhux provokata mill-Kremlin.
L-UE bagħtet għajnuna finanzjarja u umanitarja u qablet li żżid il-produzzjoni ta' munizzjon u missili għall-Ukrajna.
Miljuni ta' refuġjati Ukreni fittxew protezzjoni fil-pajjiżi tal-UE.
Iż-żieda fir-rati tal-imgħax, mibdija mill-banek ċentrali biex iwaqqfu l-inflazzjoni, wasslet għal żieda sostanzjali fil-kostijiet tas-self tal-UE marbuta mal-pjan ta' rkupru ta' wara l-COVID u qed tkun ta' piż ukoll fuq il-baġit tal-UE.
Sfidi oħra li qed tiffaċċja l-UE jinkludu l-influssi persistenti tal-migrazzjoni u l-ħtieġa li tiġi żgurata l-awtonomija tal-UE fl-industriji kritiċi.
Reviżjoni ta' nofs it-terminu tal-baġit fit-tul tal-UE
Il-Kummissjoni Ewropea ħarġet bi proposta għal reviżjoni tal-baġit fit-tul f'Ġunju 2023.
it-twaqqif ta' Faċilità ġdida għall-Ukrajna, b'kapaċità globali ta' EUR 50 biljun, li jenħtieġ li tkopri l-ħtiġijiet immedjati tal-pajjiż kif ukoll tappoġġa l-irkupru u l-modernizzazzjoni fit-tul tiegħu
tisħiħ ta' EUR 15-il biljun tal-baġit tal-UE fir-rigward tal-migrazzjoni, b'reazzjoni għall-isfidi esterni, bħall-gwerra fl-Ukrajna, u l-bini ta' sħubijiet ma' pajjiżi mhux tal-UE
l-istabbiliment ta' Pjattaforma ta' Teknoloġiji Strateġiċi għall-Ewropa (STEP) għall-promozzjoni tal-kompetittività fit-tul tal-UE f'teknoloġiji kritiċi, bħas-saħħa, il-materja prima u l-ispazju.
Il-proposta tal-Kummissjoni tipprevedi l-użu ta' fondi taħt programmi eżistenti u żieda ta' EUR 10 biljun għal programmi speċifiċi
l-istabbiliment ta' strument ġdid'il fuq mil-limiti baġitarji attwali biex ikopri kostijiet ogħla tas-self skont il-pjan ta' rkupru tal-UE.
Il-Membri tal-PE stabbilixxew il-pożizzjoni tagħhom dwar il-bidliet meħtieġa fil-baġit fit-tul f'votazzjoni matul is-sessjoni plenarja fil-bidu ta' Ottubru 2023.
F’riżoluzzjoni preċedenti f’Diċembru 2022 , il-Membri tal-PE kienu diġà qalu li l-kuntest politiku, ekonomiku u soċjali fl-UE kien inbidel lil hinn mir-rikonoxximent mill-adozzjoni tal-baġit fit-tul fl-2020 u kienu indikaw il-gwerra fl-Ukrajna u l-inflazzjoni.
Issa l-Parlament iddikjara li r-reviżjoni għandha tindirizza l-konsegwenzi tal-gwerra ta’ aggressjoni tar-Russja kontra l-Ukrajna, tappoġġa lil Kiev, issaħħaħ l-awtonomija strateġika u s-sovranità tal-UE u tagħti lill-UE aktar flessibbiltà biex tindirizza l-kriżijiet.
Il-Membri tal-PE jilqgħu l-proposta tal-Kummissjoni iżda jargumentaw li hemm bżonn ta’ aktar finanzjament f’oqsma speċifiċi:
EUR 1 biljun aktar biex tiġi pprovduta għajnuna umanitarja lill-Ukrajna u biex jiġu appoġġati pajjiżi oħra affettwati mill-gwerra, bħall-Moldova
EUR 1 biljun aktar bħala appoġġ għall-ġestjoni tal-fruntieri u l-politiki relatati mal-migrazzjoni
EUR 3 biljun aktar għall-programm STEP biex jissaħħu l-kompetittività u l-awtonomija strateġika tal-UE
EUR 5 biljun aktar għal żewġ strumenti li għandhom jipprovdu lill-UE b’aktar flessibbiltà fir-rispons għal avvenimenti mhux previsti.
Il-Membri tal-PE jridu li l-ispejjeż kollha ta’ ħlas lura relatati mas-self taħt il-pjan ta’ rkupru jiġu trasferiti lil hinn mil-limiti tal-baġit, u mhux biss dawk li huma ogħla mill-ispejjeż diġà pprogrammati, kif tissuġġerixxi l-Kummissjoni.
Il-Parlament jixtieq jara progress rapidu fir-reviżjoni tal-baġit fit-tul tal-UE, minħabba li jkollu wkoll impatt fuq il-baġit annwali tal-2024.
Id-deċiżjoni finali hija tal-Kunsill, li għad irid jaqbel dwar pożizzjoni komuni.
Il-baġit rivedut jista’ jidħol fis-seħħ biss jekk il-Parlament jagħti l-kunsens tiegħu wkoll.
Ir-rapport, adottat fil-plenarja fit-3 ta’ Ottubru, għandu l-għan li jippreżenta l-fehmiet tal-Parlament dwar is-suġġett u huwa l-mandat ta’ negozjar tiegħu.
Proċedura u dokumenti [EN]
Stqarrija għall-Istampa dwar il-vot fil-kumitat tal-baġits [EN]
Konferenza stampa dwar il-pożizzjoni tal-Parlament dwar ir-reviżjoni fit-tul tal-baġit tal-UE (3 ta’ Ottubru 2023)
Il-finalisti għall-Premju Sakharov 2023 huma n-nisa fl-Iran li qed jiġġieldu għad-drittijiet tagħhom, id-difensuri tad-drittijiet tal-bniedem min-Nikaragwa u l-attivisti għall-abort legali.
Il-finalisti ta' din is-sena għall-Premju Sakharov għal-Libertà tal-Ħsieb tal-Parlament Ewropew, magħżula b'vot sigriet konġunt fil-kumitati għall-Affarijiet Barranin u l-Iżvilupp fit-12 ta' Ottubru, huma:
Jina Mahsa Amini u l- Woman, Life , Freedom Movement fl-Iran
Nisa li jiġġieldu għal abort bla ħlas, sigur u legali fil-Polonja, f'el Salvador u fl-Istati Uniti
Jina Mahsa Amini u l-Woman, Life, Freedom Movement fl-Iran
Jina Mahsa Amini , mara Kurda ta' 22 sena, kienet qed iżżur Tehran f'Settembru 2022, meta ġiet arrestata u msawta mill-hekk imsejħa pulizija morali talli kienet liebsa l-ħiġab b'mod "skorrett".
Il-mewt tagħha ftit jiem wara qajmet protesti kbar fl-Iran, bin-nisa fuq quddiem nett.
Taħt is-slogan "Woman, Life, Freedom", huma qed jipprotestaw kontra l-liġi tal-ħiġab u liġijiet diskriminatorji oħra.
Vilma Nuñez ilha tiġġieled għad-drittijiet tal-bniedem tan-Nikaragwani għal għexieren ta' snin.
Minkejja l-persekuzzjoni, hija tibqa' f'pajjiżha.
Rolando Álvarez, l-Isqof ta' Matagalpa, kien wieħed mill-aktar kritiċi prominenti tar-reġim tal-President Daniel Ortega.
Fi Frar 2023, wara li rrifjuta li jitlaq mill-pajjiż, huwa ġie kkundannat għal 26 sena ħabs u n-nazzjonalità tiegħu ġiet sospiża.
In-nisa li jiġġieldu għal abort bla ħlas, sigur u legali fil-Polonja, el Salvador u l-Istati Uniti tal-Amerika
Justyna Wydrzyńska hija difensur Pollakka tad-drittijiet tan-nisa u membru tal-Abortion Dream Team, li ġiet ikkundannata għal tmien xhur servizz komunitarju talli għenet lil mara tikseb abort fil-Polonja.
Morena Herrera hija attivista femminista u soċjali, favur l-aċċess sigur u legali għall-abort f'El Salvador.
Colleen McNicholas hija ostetriku-ġinekologu Amerikana b'rekord qawwi ta' kura tal-pazjenti ta' kwalità għolja li tippromwovi s-saħħa riproduttiva b'mod li jħalli impatt.
Il-finalisti ntgħażlu mill-Membri tal-PE minn lista itwal ta' nominazzjonijiet mfassla minn gruppi politiċi jew gruppi ta' mill-inqas 40 Membru tal-PE.
Tgħallem aktar dwar in-nominati tal- Premju Sakharov 2023 .
Il-Premju Sakharov għal-Libertà tal-Ħsieb ilu jingħata kull sena lil individwi u organizzazzjonijiet li jiddefendu d-drittijiet tal-bniedem u l-libertajiet fundamentali mill-1988.
Huwa msemmi f'ġieħ il-fiżiċista u d-dissident politiku Sovjetiku Andrei Sakharov u jġorr miegħu premju ta' €50,000.
19 ta' Ottubru: Il-President tal-Parlament Roberta Metsola u l-mexxejja tal-gruppi politiċi jiddeċiedu dwar ir-rebbieħa
13 ta' Diċembru: Iċ-ċerimonja tal-għoti tal-Premju Sakharov se ssir fi Strażburgu
Il-Premju Sakharov 2023: jintgħażlu l-finalisti [EN]
L-UE qed toħloq Pjattaforma tat-Teknoloġiji Strateġiċi għall-Ewropa (STEP) biex tappoġġa teknoloġiji ewlenin u ssaħħaħ is-sovranità Ewropea.
Robot jibni bord taċ-ċirkwit b'komponenti elettroniċi Għaliex jeħtieġ li l-UE tinvesti fit-teknoloġiji?
Wieħed mill-għanijiet strateġiċi ewlenin tal-UE huwa li ssaħħaħ il-kompetittività tal-ekonomija Ewropea billi tappoġġa l-bidla tagħha f'konformità mat-trasformazzjonijiet ekoloġiċi u diġitali.
Iżda f'dawn l-aħħar snin l-industrija tal-UE qed taffaċċja sfidi ta' inflazzjoni għolja, nuqqas ta' ħaddiema, interruzzjonijiet fil-katina tal-provvista, żieda fir-rati tal-imgħax, u żidiet qawwija fil-prezzijiet tal-enerġija.
Barra minn hekk, il-kompetizzjoni globali qed tikber, speċjalment f'teknoloġiji li huma essenzjali għat-trasformazzjoni ekonomika li għaddejja, bħall-intelliġenza artifiċjali, il-5G, is-semikondutturi, it-teknoloġiji ekoloġiċi u l-bijoteknoloġiji.
Huwa għalhekk li l-UE għandha tieħu approċċ aktar strutturali għall-ħtiġijiet enormi ta' investiment tal-industriji tagħha.
X'inhi l-Pjattaforma tat-Teknoloġiji Strateġiċi għall-Ewropa?
F'Ġunju 2023, il-Kummissjoni Ewropea ppreżentat ir-reviżjoni ta' nofs it-terminu tal- Qafas Finanzjarju Pluriennali tal-UE 2021–2027.
Bħala parti mill-pakkett, hija pproponiet l-istabbiliment tal-iSTEP .
Il-Pjattaforma hija strument għall-iżvilupp ta' teknoloġiji emerġenti kritiċi, li huma rilevanti għat-tranżizzjonijiet ekoloġiċi u diġitali u għas-sovranità strateġika tal-UE.
Il-Pjattaforma għandha l-għan li tagħti spinta lill-kapaċità tal-manifattura fit- teknoloġiji diġitali (eż. il-mikroelettronika, il-cloud computing, l-intelliġenza artifiċjali, iċ-ċibersigurtà, il-5G eċċ.), it-teknoloġiji nodfa (eż. l-enerġija rinnovabbli, il-ħżin tal-elettriku u tas-sħana, il-fjuwils rinnovabbli ta' oriġini mhux bijoloġika, il-fjuwils alternattivi sostenibbli eċċ.) u l- bijoteknoloġiji (eż. il-bijomolekuli, il-farmaċewtiċi, it-teknoloġiji mediċi, eċċ.).
Għandha wkoll l-għan li ssaħħaħ il-ktajjen tal-valur u tindirizza n-nuqqas ta' ħaddiema u ħiliet f'dawn is-setturi.
Kif se jaħdem l-iSTEP?
Skont il-proposta tal-Kummissjoni , il-programm STEP jidderieġi mill-ġdid il-fondi taħt l-istrumenti eżistenti tal-UE kif ukoll juża €10 biljun addizzjonali biex isaħħaħ xi programmi (InvestEU, Orizzont Ewropa, il-Fond għall-Innovazzjoni, u l-Fond Ewropew għad-Difiża).
jista' jkun l-ammont totali ta' investimenti f'industriji ewlenin permezz tal-iSTEP
Se tingħata tikketta ġdida tal-kwalità tas- Siġill ta' Sovranità għal proġetti ta' kwalità għolja li jikkontribwixxu għall-objettivi tal-programm STEP.
Dan għandu jagħtihom viżibbiltà u jattira investimenti pubbliċi u privati.
X'jipproponu l-Membri tal-PE?
F'Ottubru 2023, il-kumitati tal-industrija u tal- baġits adottaw rapport dwar l-istabbiliment tal-iSTEP .
Il-Membri tal-PE kellhom l-għan li jsaħħu l-inizjattiva sabiex tkun tista' tappoġġa aħjar l-industrija tal-UE.
Il-proposti tagħhom jinkludu:
€3 biljun addizzjonali minbarra l-€10 biljun proposti, li jġibu l-fondi l-ġodda taħt STEP għal €13-il biljun.
Allinjament aktar mill-qrib ta' dan ir-regolament ma' atti leġiżlattivi oħra li għandhom l-għan li jagħtu spinta lill-kompetittività industrijali — l-Att dwar l-Industrija b'Emissjonijiet Żero Netti u l-Att dwar il-Materja Prima Kritika .
It-twaqqif ta' kumitat STEP biex jiżgura l-implimentazzjoni effettiva tal-inizjattiva.
Jenħtieġ li l-Kummissjoni twettaq evalwazzjoni sal-2025 u l-istabbiliment ta' Fond ta' Sovranità komplut biex jappoġġa l-industriji strateġiċi jenħtieġ li jiġi kkunsidrat għall-baġit fit-tul li jmiss tal-UE wara l-2027.
"Il-pass kien previst li jkun il-Fond Ewropew ta' Sovranità l-ġdid — iżda mhuwiex," qal il-Membru tal-PE ewlieni għall-kumitat tal-industrija, Christian Ehler (PPE, il-Ġermanja).
"Tejjibna t-test b'mod sinifikanti u ħloqna koerenza leġiżlattiva ma' dossiers oħra, bħall- Att dwar l-Industrija b'Emissjonijiet Żero Netti u l-Att dwar il-Materja Prima Kritika."
"L-iSTEP huwa punt ta’ tluq biex jiġu appoġġati b’mod xieraq it-teknoloġiji magħmula fl-Ewropa .
It-teknoloġiji Ewropej għandu jkollhom aċċess għal opportunitajiet aħjar ta’ finanzjament.
L-awtonomija strateġika tant meħtieġa tal-UE tista’ tinkiseb biss billi jiġu indirizzati l-ħtiġijiet tal-industriji tagħna", qal il-Membru tal-PE ewlieni għall-kumitat tal-baġits, José Manuel Fernandes (PPE, il-Portugall).
F’Ottubru 2023, il-Parlament adotta l-pożizzjoni tiegħu dwar l-istabbiliment tal-iSTEP u huwa lest għal negozjati mal-Kunsill dwar it-test leġislattiv finali.
Il-Membri tal-PE jinsistu li l-iSTEP, flimkien mar- reviżjoni fit-tul tal-baġit , għandhom jiġu nnegozjati bħala pakkett u għandu jkollhom impatt fuq il-baġit annwali tal-UE għall-2024.
Membri tal-PE: L-iSTEP għandu jappoġġa wkoll il-koeżjoni tal-UE [EN]
Il-progress leġiżlattiv [EN]
Tgħallem dwar kif l-UE qed issaħħaħ ir-regoli kontra t-traffikar biex twieġeb għall-bidliet fil-mod kif in-nies jiġu sfruttati.
It-traffikar tal-bnedmin huwa r-reklutaġġ, it-trasport, it-trasferiment, il-kenn jew ir-riċeviment ta' persuni permezz tal-forza, il-frodi jew il-qerq, bl-għan li jiġu sfruttati għall-profitt.
Fatti dwar it-traffikar tal-bnedmin
Kull sena aktar minn 7,000 vittma tat-traffikar tal-bnedmin jiġu rreġistrati fl-UE, għalkemm iċ-ċifra attwali x'aktarx li tkun ħafna ogħla peress li ħafna vittmi jibqgħu ma jinqabdux.
Il-maġġoranza tal-vittmi huma nisa u bniet, iżda n-numru ta' rġiel qed jiżdied b'mod partikolari bħala xogħol furzat.
Tipi ta' traffikar tal-bnedmin
Fost ir-raġunijiet għat-traffikar tal-bnedmin hemm:
L-isfruttament sesswali — il-vittmi huma fil-biċċa l-kbira nisa u tfal.
Xogħol furzat — il-vittmi huma primarjament minn pajjiżi li qed jiżviluppaw, imġiegħla jaħdmu f'impjiegi li jirrikjedu ħafna xogħol fiżiku, jew li jinżammu f'servitù domestika.
Attivitajiet kriminali furzati — il-vittmi jridu jwettqu firxa ta' attivitajiet illegali.
Il-vittmi spiss ikollhom kwoti u jistgħu jiffaċċjaw kastigi severi jekk ma jilħquhomx.
Id-donazzjoni tal - organi — il-vittmi spiss jaraw ftit li xejn kumpens u jiffaċċjaw riskji għas-saħħa.
L-evoluzzjoni tal-għadd ta' vittmi tat-traffikar tal-bnedmin fl-Unjoni Ewropea mill-2008 sal-2021.
Il-kawżi tat-traffikar tal-bnedmin
Skont in- Nazzjonijiet Uniti , l-inugwaljanzi fi ħdan u bejn il-pajjiżi, il-politiki tal-immigrazzjoni dejjem aktar restrittivi u d-domanda dejjem tikber għal xogħol irħis, huma fost il-kawżi.
Il-faqar, il-vjolenza u d-diskriminazzjoni jagħmlu lill-individwi vulnerabbli għat-traffikar.
X'qed tagħmel l-UE?
Il-ħidma tal-UE s'issa
Fl-2011, il-Membri tal-PE adottaw id-Direttiva Kontra t-Traffikar biex jipproteġu u jappoġġaw lill-vittmi u jikkastigaw lit-traffikanti.
Id-Direttiva għandha l-għan li tipprevjeni t-traffikar u tirrikonoxxi li peress li n-nisa u l-irġiel spiss jiġu ttraffikati għal skopijiet differenti, il-miżuri ta' assistenza u appoġġ għandhom ikunu speċifiċi għall-ġeneru.
It-triq 'il quddiem tal-UE
Il-forom ta' sfruttament evolvew f'dawn l-aħħar snin, bit-traffikar dejjem aktar jiċċaqlaq online.
Dan l-aħħar, l-invażjoni Russa tal-Ukrajna ġġenerat spostament massiv ta' nisa u tfal u ħolqot opportunitajiet ġodda għall-organizzazzjonijiet kriminali.
F'dan l-isfond, fid-19 ta' Diċembru 2022 il-Kummissjoni pproponiet it-tisħiħ tar-regoli, billi tinkludi fil-qafas eżistenti tal-UE:
Iż-żwieġ furzat u l-adozzjoni illegali jsiru reat kriminali
Iż-żieda ta' reati ta' traffikar tal-bnedmin imwettqa jew iffaċilitati permezz tat- teknoloġiji tal-informazzjoni u tal-komunikazzjoni , inklużi l-internet u l-media soċjali
Sanzjonijiet obbligatorji għal reati ta' traffikar, inkluż l-esklużjoni ta' trasgressuri mill-benefiċċji pubbliċi, jew l-għeluq temporanjament jew permanentement ta' stabbilimenti fejn seħħ ir-reat tat-traffikar
Mekkaniżmi ta' riferiment nazzjonali formali għat-titjib tal-identifikazzjoni bikrija u r-riferiment għall-assistenza u l-appoġġ għall-vittmi
L i jsir reat kriminali li jintużaw b'mod konxju s-servizzi pprovduti mill-vittmi tat-traffikar
Ġbir ta' data annwali madwar l-UE kollha dwar it-traffikar
Il-Membri tal-PE jixtiequ jagħtu prijorità lil protezzjoni aktar effettiva tal-vittmi tat-traffikar tal-bnedmin.
Il-pożizzjoni tal-Parlament tinkludi:
L-iżgurar li l-vittmi li jeħtieġu protezzjoni internazzjonali jirċievu appoġġ u protezzjoni xierqa, u li d-dritt tagħhom għall-ażil jiġi rrispettat ;
L-iżgurar li l- vittmi ma jiġux imħarrka għal atti kriminali li kienu mġiegħla jwettqu;
L-iżgurar ta' appoġġ lill-vittmi bl-użu ta' approċċ sensittiv għall-ġeneru, id-diżabilità u t-tfal u bbażat fuq approċċ intersezzjonali;
L-inklużjoni tal-miżuri kontra t-traffikar fil- pjanijiet ta' rispons ta' emerġenza meta jseħħu diżastri naturali, emerġenzi tas-saħħa jew kriżijiet migratorji
Barra minn hekk, il-Membri tal-PE jissuġġerixxu li l-fatt li mara ssir omm surrogata permezz tal-użu tal-forza, it-theddida jew il-koerċizzjoni għandu jsir reat kriminali.
Dan jagħti d-drittijiet tan-nisa bħala vittmi skont ir-regoli filwaqt li l-awturi jiġu mħarrka .
Il-Parlament qabel dwar il-pożizzjoni tiegħu f'Ottubru 2023 u issa huwa lest li jibda negozjati mal-pajjiżi tal-UE.
Ara l-progress leġiżlattiv: Strateġija għall-qerda tat-traffikar tal-bnedmin [EN]
Briefing: Il-prevenzjoni u l-ġlieda kontra t-traffikar tal-bnedmin [EN]
Stqarrija għall-istampa: Traffikar tal-bnedmin - Il-Kummissjoni qed tipproponi regoli aktar b'saħħithom għall-ġlieda kontra dan ir-reat li qiegħed dejjem jevolvi (19.12.2022)
Skeda Informattiva tal-KE: Il-Ġlieda kontra t-Traffikar tal-Bnedmin [EN]
Kif kull pajjiż tal-UE jindirizza, jipprevjeni, u jidentifika t-traffikar tal-bnedmin [EN]
Jina Mahsa Amini u l-moviment Nisa, Ħajja, Libertà huma r-rebbieħa tal-Premju Sakharov 2023 għal-libertà tal-ħsieb © EPA-EFE/WAEL Hamzeh Il-MPE taw il-Premju Sakharov għal-Libertà tal-Ħsieb 2023 lil Jina Mahsa Amini u l-Moviment Nisa, Ħajja u Libertà fl-Iran.
Il-President tal-Parlament Ewropew Roberta Metsola ħabbret ir-rebbieħa tal-2023 nhar
il-Ħamis fil-Kamra Plenarja ta' Strasburgu, wara deċiżjoni tal- Konferenza tal-Presidenti tal-Parlament (il-President Metsola u l-mexxejja tal-gruppi politiċi).
Il-President Metsola qalet: "Fis-16 ta' Settembru mmarkajna sena mill-qtil ta' Jina Mahsa Amini fl-Iran.
Il-Parlament Ewropew jinsab spalla ma' spalla mal-kuraġġużi li jkomplu jiġġieldu għall-ugwaljanza, id-dinjità u l-libertà fl-Iran.
Ninsabu ma' dawk li, anke mill-ħabs, ikomplu jżommu l-moviment Nisa, Ħajja u Ħelsien ħajj.
Bl-għażla tagħhom bħala rebbieħa tal-Premju Sakharov għal-Libertà tal-Ħsieb 2023, din il-Kamra tiftakar il-ġlieda tagħhom u tkompli tonora lil dawk kollha li ħallsu l-prezz aħħari għal-libertà."
Jina Mahsa Amini kienet mara Iranjana Kurda ta' 22 sena.
Hija ġiet arrestata mill-pulizija f'Tehran fit-13 ta' Settembru talli allegatament injorat il-liġijiet stretti tal-Iran dwar il-velu, u mietet fi sptar f'Teheran tlett ijiem wara abbuż fiżiku waqt li kienet f'kustodja.
Il-mewt tagħha qanqal protesti massivi mmexxija min-nisa fl-Iran.
Taħt l-għajta "Nisa, Ħajja, Libertà", huma ipprotestaw kontra l-liġi tal-hiġab u liġijiet diskriminatorji oħra.
Wara r-repressjoni brutali tar-reġim Iranjan kontra dawn il-protesti, il-Parlament Ewropew ikkundanna ripetutament is-sitwazzjoni mwiegħra tad-drittijiet tal-bniedem fil-pajjiż.
F'Ottubru 2022, il-MPE appellaw għal sanzjonijiet kontra uffiċjali Iranjani involuti kemm fil-mewt ta' Jina Mahsa Amini kif ukoll fir-repressjoni mwettqa mir-reġim, u esprimew l-appoġġ qawwi tagħhom għall-moviment ta' protesta paċifika fl-Iran.
F' Jannar 2023 , il-MPE talbu għal aktar sanzjonijiet kontra r-reġim Iranjan u biex l-UE tqiegħed il-Korp tal-Gwardjani tar-Rivoluzzjoni Iżlamika fuq il-lista tat-terroristi tagħha.
Aqra aktar dwar il-finalisti l-oħra tal-Premju Sakharov fl-2023 hawn .
Iċ-ċerimonja tal-għoti tal-premjijiet se ssir fit-13 ta' Diċembru 2023 fl-emiċiklu tal-Parlament Ewropew fi Strasburgu.
Il- Premju Sakharov għal-Libertà tal-Ħsieb jingħata kull sena mill-Parlament Ewropew.
Huwa twaqqaf fl-1988 biex jonora individwi u organizzazzjonijiet li jiddefendu d-drittijiet tal-bniedem u l-libertajiet fundamentali.
Huwa msemmi f'ġieħ il-fiżiċista u d-dissident politiku Sovjetiku Andrei Sakharov u l-flus tal-premju huma ta' EUR 50 000.
Is-sena l-oħra, il-Parlament ta l-premju lill- Poplu Kuraġġuż tal-Ukrajna, irrappreżentat mill-president, il-mexxejja eletti, u s-soċjetà ċivili tagħhom .
Numru tat-telefown: (+32) 2 28 34077 (BXL)
Numru tal-mobile: (+ 32) 477 99 06 70
Numru tal-mobile: (+32) 485 399443
Stqarrija għall-istampa — Premju Sakharov 2023: tħabbru disa' nomini (20.9.2023)
Infografika — Premju Sakharov: kif jintgħażel ir-rebbieħ?
Il-Komunità tal-Premju Sakharov
Iċ-Ċentru Multimedjali tal-PE: Il-Premju Sakharov 2023
Wara tnaqqis kostanti mill-2013, fl-2020, il-pandemija wasslet għal żieda fil-qgħad tal-UE.
Tgħallem aktar dwar kif l-UE tipproteġi l-impjiegi u l-ħaddiema affettwati mill-pandemija tal-coronavirus .
Tgħallem aktar dwar dak li tagħmel l-UE fir-rigward tal-impatt tal-globalizzazzjoni fuq l-impjiegi
Tgħallem aktar
Briefing: Il-Ġlieda kontra l-Qgħad [EN]
Skeda informattiva: Il-politika tal-impjiegi
Skeda informattiva: Il-Fond Soċjali Ewropew Plus
Dan is-sit juża l-cookies biex joffrilek esperjenza aħjar ta' bbrawżjar.
Skopri aktar dwar kif nużaw il-cookies.
Illum, il-Kummissjoni qed tniedi il-Kultura Ċċaqlaq l-Ewropa, l-iskema l-ġdida tagħha ta' mobbiltà permanenti għall-artisti u għall-professjonisti kulturali, kif ukoll l-ewwel sejħa għal mobbiltà individwali, waqt avveniment ta' livell għoli fi Brussell, il-Belġju.
Filwaqt li tibbenefika minn baġit totali ta' € 21 miljun bħala parti mill-programm Ewropa Kreattiva għal perjodu ta' tliet snin (2022-2025), il-Kultura Ċċaqlaq l-Ewropa saret l-akbar skema Ewropea ta' mobbiltà għall-artisti u għall-professjonisti kulturali mmirata lejn il-pajjiżi u s-setturi kollha ta' Ewropa Kreattiva koperti miil-Fergħa Kultura tal-programm.
Fost il-parteċipanti se jkun hemm rappreżentanti tal-istituzzjonijiet tal-UE, partijiet ikkonċernati u organizzazzjonijiet mis-settur kulturali.
Il-Kultura Ċċaqlaq l-Ewropa tindirizza l-bżonnijiet urġenti tas-setturi kulturali u kreattivi għal opportunitajiet ta' mobbiltà inklużivi u sostenibbli b'attenzjoni msaħħa għall-artisti emerġenti.
Il-Kummissarju għall-Innovazzjoni, ir-Riċerka, il-Kultura, l-Edukazzjoni u ż-Żgħażagħ, Mariya Gabriel, qalet: “Permezz tal-iskema Kultura Ċċaqlaq l-Ewropa, il-Kummissjoni twitti t-triq għall-futur tas-setturi kulturali u kreattivi.
Barra minn hekk, toffri opportunitajiet imtejba biex l-artisti u l-professjonisti kulturali emerġenti jtejbu l-ħiliet tagħhom u r-rabtiet tagħhom mas-sħab Ewropej.
Hija tirrikonoxxi kif l-iskambji ta' mobbiltà jsawru l-preżent tagħna u tinfluwenza l-futur tal-komunitajiet interkonnessi tagħna.
L-iskema tgħaqqad il-mobbiltà mas-sostenibbiltà u l-inklużjoni, kif promoss mill-Patt Ekoloġiku Ewropew.”
Il-Kultura Ċċaqlaq l-Ewropa, li hija implimentata mill-Goethe-Institut f'isem il-Kummissjoni, tinkludi żewġ azzjonijiet: mobbiltà individwali u residenzi.
Permezz ta' għotjiet għall-mobbiltà, se toffri opportunità lil madwar 7,000 artist u professjonist kulturali individwali biex isiefru, fl-UE u lil hinn minnha, għall-iżvilupp professjonali tagħhom jew għal kollaborazzjonijiet internazzjonali, biex jieħdu sehem f'residenzi artistiċi jew biex jospitaw artisti u professjonisti kulturali.
L-azzjoni ta' residenzi se titnieda fil-bidu tal-2023.
L-ewwel sejħa għal mobbiltà individwali hija mmirata lejn artisti u professjonisti kulturali li jaħdmu fis-setturi li ġejjin: l-arkitettura, il-wirt kulturali, id-disinn, id-disinn tal-moda, it-traduzzjoni letterarja, il-mużika, l-arti viżiva u l-arti tal-ispettaklu mill-pajjiżi li jipparteċipaw fil-programm Ewropa Kreattiva u li jivvjaġġaw lejn pajjiż ieħor ta' Ewropa Kreattiva, għal perjodu ta' bejn sebat ijiem u 60 jum għal artisti individwali u ta' bejn sebat ijiem u 21 jum għal gruppi ta' persuni (minn 2 sa 5 persuni).
Is-sejħa attwali hija miftuħa mill-10 ta' Ottubru 2022 sal-31 ta' Mejju 2023.
L-azzjoni ta' mobbiltà individwali se topera abbażi tas-sejħiet kontinwi miftuħa kull sena mill-ħarifa sar-rebbiegħa b'evalwazzjonijiet ta' kull xahar.
L-Għotja għall-Mobbiltà tal-Ewropa Ċċaqlaq il-Kultura tinkludi: spejjeż tal-ivvjaġġar standard (EUR 350 għal vjaġġ bir-ritorn sa 5.000 km u EUR 700 għal vjaġġ bir-ritorn għal distanzi itwal minn 5.001 km) u EUR 75 kuljum bħala kontribut għall-ispejjeż ta' sussistenza u ta' akkomodazzjoni.
Barra minn hekk, f'konformità mal-prijoritajiet orizzontali tal-programm, bħall-inklużjoni u s-sostenibbiltà, huma previsti diversi żidiet:
Barra minn hekk, l-artisti Ukreni, li jaf ma jkunux jistgħu jitilqu mill-pajjiż, jistgħu japplikaw b'mod eċċezzjonali direttament għall-mobbiltà virtwali.
F'dak il-każ, huma jirċievu EUR 35 per diem.
Il-Kummissjoni Ewropea: Il-Kultura Ċċaqlaq l-Ewropa: mobbiltà għall-artisti u l-professjonisti
Goethe-Institut: Il-Kultura Ċċaqlaq l-Ewropa
Facebook: Il-Kultura Ċċaqlaq l-Ewropa; Ewropa Kreattiva
Twitter: Il-Kultura Ċċaqlaq l-Ewropa; Ewropa Kreattiva
Instagram: Il-Kultura Ċċaqlaq l-Ewropa; UE Kreattiva
Hashtags: #CreativeEurope #EuropeforCulture
Il-Kunsill adotta żewġ regolamenti biex jittejbu l-kapaċitajiet tal-UE li tirrispondi għal pandemiji futuri u kriżijiet tas-saħħa transkonfinali oħra.
Reviżjoni ta' liġi dwar "theddid transkonfinali għas-saħħa" taġġorna r-rekwiżiti tar-rapportar nazzjonali fir-rigward tal-indikaturi tas-sistemi tas-saħħa u tissimplifika l-kooperazzjoni bejn l-istati membri, il-Kummissjoni Ewropea u l-aġenziji tal-UE.
Iċ-Ċentru Ewropew għall-Prevenzjoni u l-Kontroll tal-Mard (ECDC) – l-aġenzija tal-UE inkarigata li tappoġġa l-UE fl-isforzi tagħha biex tiġġieled kontra mard infettiv – issaħħaħ fl-oqsma tas-sorveljanza, twissija bikrija, tħejjija u rispons.
It-theddid transkonfinali għas-saħħa huwa realtà ġdida.
Kooperazzjoni tajba fil-livell Ewropew hija kruċjali biex nitħejjew aħjar għal tali sitwazzjonijiet.
It-titjib tal-prevenzjoni huwa vitali sabiex tipproteġi ċ-ċittadin tal-UE f'każ ta' tifqigħa ta' marda jew pandemija.
Ninsab ċert li r-regolamenti adottati llum ser jgħinuna naqsmu l-informazzjoni, naħdmu flimkien u nirreaġixxu b'mod aktar effettiv.
Vlastimil Válek, Viċi Prim Ministru u Ministru għas-Saħħa taċ-Ċekja
Regoli ġodda dwar theddid transkonfinali għas-saħħa Il-leġiżlazzjoni l-ġdida dwar theddid transkonfinali għas-saħħa tipprevedi l-istabbiliment ta' pjan tal-UE dwar il-kriżijiet tas-saħħa u l-pandemiji li ser jinkludi dispożizzjonijiet dwar l-iskambju ta' informazzjoni bejn il-livell tal-UE u dak nazzjonali.
L-istati membri, meta jfasslu l-pjanijiet nazzjonali tagħhom, ser jikkollaboraw ma' xulxin u mal-Kummissjoni biex ikunu koerenti ma' dan il-"pjan ta' prevenzjoni, tħejjija u rispons" fil-livell tal-Unjoni.
Kumitat għas-sigurtà tas-saħħa ser jappoġġa azzjonijiet koordinati mill-Kummissjoni u l-istati membri għall-implimentazzjoni tar-regolament dwar it-theddid transkonfinali għas-saħħa.
Il-kumitat jista' jadotta opinjonijiet u gwida dwar miżuri ta' rispons għall-prevenzjoni u l-kontroll ta' theddid transkonfinali serju għas-saħħa.
Miżuri oħra: il-Kummissjoni tista' tiddikjara, abbażi ta' opinjonijiet esperti bħal dawk maħruġa minn Kumitat Konsultattiv speċjali, emerġenza tas-saħħa pubblika fil-livell tal-UE.
Il-Kumitat Konsultattiv – kompost minn esperti indipendenti rilevanti, inkluż rappreżentanti tas-saħħa pubblika, ħaddiema tas-servizzi soċjali u rappreżentanti tas-soċjetà ċivili – ser jgħin fit-tfassil ta' miżura ta' rispons il-Kummissjoni ser tiffaċilita t-testijiet tal-istress biex tiżgura t-tħaddim tal-pjan ta' prevenzjoni, tħejjija u rispons tal-UE u taġġorna l-pjan kif ikun meħtieġ abbażi tal-kontribut mill-istati membri, il-Kummissjoni ser tħejji abbozzi ta' rapporti dwar l-ippjanar ta' tħejjija u rispons u l-implimentazzjoni tagħhom mill-istati membri fil-livell nazzjonali.
Ħarsa ġenerali tar-rakkomandazzjonijiet tar-rapport ser tkun disponibbli għall-pubbliku il-Kummissjoni u l-istati membri jistgħu jidħlu fi proċeduri ta' akkwist konġunt għax-xiri ta' kontromiżuri mediċi Ċentru Ewropew għall-Prevenzjoni u l-Kontroll tal-Mard aktar b'saħħtu Il-mandat aġġornat tal-aġenzija ECDC jinkludi l-ħolqien ta' Task Force tal-UE għas-Saħħa biex tassisti r-risponsi lokali għat-tifqigħa ta' mard, l-għoti ta' għarfien espert lill-istati membri tal-UE u l-Kummissjoni Ewropea, pereżempju fl-iżvilupp, l-eżaminazzjoni u l-aġġornament tal-pjanijiet ta' tħejjija.
L-ECDC ser ikun inkarigat ukoll bl-iżvilupp ta' pjattaformi online għas-sorveljanza epidemjoloġika.
Kuntest u passi li jmiss Ir-regolamenti huma direttament applikabbli fl-istati membri kollha u ser jidħlu fis-seħħ fl-20 jum wara dak tal-pubblikazzjoni tagħhom fil-ġurnal uffiċjali tal-UE.
Il-mandat aġġornat tal-ECDC u l-liġijiet riveduti dwar it-theddid transkonfinali għas-saħħa huma parti minn pakkett usa' dwar l-Unjoni Ewropea tas-Saħħa.
Dan tressaq mill-Kummissjoni Ewropea fil-11 ta' Novembru 2020.
Fil-25 ta' Jannar 2022 kien diġà ġie adottat regolament biex tissaħħaħ l-Aġenzija Ewropea għall-Mediċini.
Ir-raba' element tal-pakkett dwar l-Unjoni Ewropea tas-Saħħa, regolament tal-Kunsill dwar il-qafas ta' emerġenza rigward kontromiżuri mediċi, ukoll ġie adottat illum.
Unjoni Ewropea tas-Saħħa: il-protezzjoni tal-Ewropej mit-theddid transkonfinali għas-saħħa (informazzjoni ġenerali)
Regolament li jistabbilixxi Ċentru Ewropew għall-prevenzjoni u l-kontroll tal-mard (reviżjoni)
Regolament dwar theddid transkonfinali serju għas-saħħa
Illum il-Kunsill approva konklużjonijiet bil-ħsieb tal-konferenza tal-partijiet għall-Konvenzjoni tan-Nazzjonijiet Uniti dwar id-Diversità Bijoloġika (COP15), il-Protokoll ta' Cartagena (COP-MOP 10) u l-Protokoll ta' Nagoya (COP-MOP 4), li ser issir f'Montreal, il-Kanada, mis-7 sad-19 ta' Diċembru 2022.
Il-konklużjonijiet ser iservu bħala l-pożizzjoni ġenerali ta' negozjar tal-UE fil-laqgħat.
Hija mistennija li tkun Konferenza storika tan-NU dwar il-Bijodiversità, fejn l-intenzjoni hija li jiġi adottat qafas globali tal-bijodiversità għal wara l-2020, li jistabbilixxi għanijiet li jiggwidaw l-azzjonijiet globali għall-protezzjoni u r-restawr tan-natura fid-deċennju li jmiss.
Din ser tkun konferenza rivoluzzjonarja.
Il-mexxejja dinjija ser jiltaqgħu biex jaqblu dwar il-protezzjoni globali tal-bijodiversità tagħna.
Diġà qed naraw tnaqqis serju ta' speċijiet differenti u wasal iż-żmien li naġixxu.
Ninsab kuntenta li l-UE qablet dwar pożizzjoni b'saħħitha għas-summit dwar il-bijodiversità.
Il-protezzjoni tal-ekosistemi tagħna hija obbligu komuni għalina bħala umanità.
Fil-konklużjonijiet tiegħu l-Kunsill jappella għall-adozzjoni ta' qafas globali tal-bijodiversità għal wara l-2020 li jkun ambizzjuż, komprensiv u trasformattiv u jinkludi għanijiet fit-tul għall-2050, eżiti intermedji għall-2030 u miri orjentati lejn l-azzjoni għall-2030 li jindirizzaw b'mod effettiv u simultanju l-ixpruni diretti u indiretti tat-telf tal-bijodiversità.
L-UE tisħaq fuq il-ħtieġa li jiġu inklużi fost affarijiet oħra fl-għanijiet u l-miri sal-2030: - il-konservazzjoni effettiva ta' mill-inqas 30% tal-art globali u mill-inqas 30% tal-oċeani, - it-tqegħid għar-restawr ta' 3 biljun ettaru ta' art degradata u ekosistemi tal-ilma ħelu u 3 biljun ettaru ta' ekosistemi tal-oċeani, - l-eliminazzjoni tal-ħsad, il-kummerċ u l-użu illegali, mhux sostenibbli jew mhux sikur tal-ispeċijiet selvaġġi, - it-twaqqif tal-estinzjonijiet ikkawżati mill-bniedem ta' speċijiet mhedda magħrufa, - l-isfruttar tal-potenzjal sħiħ ta' soluzzjonijiet ibbażati fuq in-natura, - it-tnaqqis tal-livelli u r-riskji ta' tniġġis mis-sorsi kollha, - il-prevenzjoni tal-introduzzjoni u l-istabbiliment tal-ispeċijiet aljeni invażivi kollha ta' prijorità, u l-qerda jew il-kontroll tal-ispeċijiet aljeni invażivi diġà stabbiliti biex jitnaqqsu l-impatti tagħhom fuq il-bijodiversità, - prattiki ta' implimentazzjoni għall-użu sostenibbli tal-bijodiversità fuq skala sinifikanti b'miri numeriċi stabbiliti, - l-indirizzar tat-tibdil fl-użu tal-art u tal-baħar li jaffettwa b'mod negattiv il-bijodiversità fl-ekosistemi kollha.
Il-Kunsill jirrikonoxxi l-importanza ta' mobilizzazzjoni tar-riżorsi dedikata, prevedibbli u adegwata għall-bijodiversità.
Il-konklużjonijiet ifakkru fl-impenn tal-Kummissjoni Ewropea biex l-UE tirdoppja l-finanzjament estern għall-bijodiversità, b'mod partikolari għall-pajjiżi l-aktar vulnerabbli u jfakkar li l-istati membri tal-UE flimkien huma l-akbar kontributur għall-Fond għall-Ambjent Dinji GEF.
Il-Kunsill jikkonferma r-rieda tiegħu li jikkontribwixxi għall-identifikazzjoni ta' soluzzjoni dwar il-kwistjoni ta' "informazzjoni b'sekwenza diġitali dwar ir-riżorsi ġenetiċi" (DSI) u jenfasizza li kwalunkwe soluzzjoni teħtieġ, fost affarijiet oħra, li tkun ibbażata fuq prattiki eżistenti fil-bażijiet tad-data, tippreserva l-aċċess miftuħ għad-DSI mill-bażijiet tad-data pubbliċi u tiżgura li l-benefiċċji kondiviżi jikkontribwixxu għall-konservazzjoni u l-użu sostenibbli tal-bijodiversità u tappoġġa l-Għanijiet ta' Żvilupp Sostenibbli.
Il-Kunsill jappella għall-adozzjoni ta' qafas strateġiku fit-tul għall-bini tal-kapaċità lil hinn mill-2020, il-komponent tal-ġestjoni tal-għarfien u strateġija ta' komunikazzjoni għall-Qafas Globali tal-Bijodiversità.
Jappella wkoll għall-adozzjoni fil-COP15 ta' mekkaniżmu b'saħħtu u msaħħaħ għall-ippjanar, ir-rappurtar u r-rieżami flimkien ma' qafas ta' monitoraġġ robust.
Il-Kunsill jenfasizza l-importanza kritika tal-integrazzjoni tal-bijodiversità fil-politiki u s-setturi kollha u huwa impenjat li jmexxi bl-eżempju billi jintegra bis-sħiħ il-bijodiversità fil-pjanijiet u l-politiki fil-livelli tal-UE, nazzjonali u lokali.
Il-Kunsill jappella għall-adozzjoni tal-Pjan ta' Implimentazzjoni għall-Protokoll ta' Cartagena (2022-2030), ankrat fil-Qafas Globali tal-Bijodiversità u komplementari għalih.
Jenfasizza l-ħtieġa li jiġi implimentat bis-sħiħ il-Protokoll ta' Nagoya dwar l-Aċċess u l-Qsim ta' Benefiċċji u li jittejbu l-effettività u l-effiċjenza tiegħu.
Informazzjoni ġenerali L-objettivi tal-Konvenzjoni dwar id-Diversità Bijoloġika huma l-konservazzjoni u l-użu sostenibbli tal-bijodiversità u l-kondiviżjoni ġusta u ekwa tal-benefiċċji li jirriżultaw mill-utilizzazzjoni tar-riżorsi ġenetiċi.
Is-suġġett ewlieni fuq l-aġenda tal-Konvenzjoni dwar id-Diversità Bijoloġika COP15, il-Protokoll ta' Cartagena COP-MOP 10 u l-Protokoll ta' Nagoya COP-MOP, ser ikun l-adozzjoni tal-qafas globali tal-bijodiversità għal wara l-2020.
L-abbozz tal-Qafas Globali għall-Bijodiversità għal wara l-2020 għandu 21 mira ta' azzjoni għall-2030, li jinkludu: konservazzjoni taż-żoni tal-art u tal-baħar globalment restawr ta' ekosistemi tal-ilma ħelu, tal-baħar u dawk terrestri degradati tnaqqis tal-introduzzjoni ta' speċijiet aljeni invażivi tnaqqis ta' nutrijenti mitlufa għall-ambjent u l-pestiċidi, u l-eliminazzjoni tar-rimi ta' skart tal-plastik kontribuzzjonijiet ibbażati fuq in-natura għall-isforzi globali ta' mitigazzjoni tat-tibdil fil-klima.
Konklużjonijiet tal-Kunsill dwar it-tħejjijiet tal-UE għas-summit dwar il-bijodiversità COP15
L-UE ddeċidiet li toħloq tieqa unika għad-dwana biex il-kummerċ internazzjonali jsir aktar faċli, biex jitqassru ż-żminijiet tal-iżdoganar tal-merkanzija u biex jitnaqqas ir-riskju ta' frodi.
Illum il-Kunsill adotta regoli ġodda li jistabbilixxu l-kondizzjonijiet xierqa għall-kollaborazzjoni diġitali bejn id-dwana u l-awtoritajiet kompetenti sħab.
Ninsab kuntent li ddeċidejna li noħolqu tieqa unika għad-dwana, peress li din ser tagħmel il-kummerċ mal-UE ħafna aktar faċli.
L-awtoritajiet rilevanti kollha fil-fruntieri esterni tal-UE ser ikunu jistgħu jaċċessaw id-data rilevanti b'mod elettroniku u jikkollaboraw aktar faċilment fir-rigward tal-kontrolli fil-fruntieri.
Ser inkunu nistgħu ninfurzaw l-istandards Ewropej għoljin tagħna f'oqsma bħas-saħħa u s-sikurezza, l-ambjent, l-agrikoltura jew il-wirt internazzjonali b'mod aktar faċli.
Ninsab fiduċjuż li t-tieqa unika ser tagħmel l-iżdoganar tal-merkanzija ħafna aktar rapidu.
Dan ser jaffettwa lil mijiet ta' miljuni ta' movimenti ta' merkanzija kull sena.
Zbyněk Stanjura, Ministru għall-Finanzi taċ-Ċekja
Żdoganar u kontrolli effiċjenti tal-merkanzija huma essenzjali biex il-kummerċ ikun jista' jimxi bla xkiel, filwaqt li jiġu protetti wkoll iċ-ċittadini, in-negozji u l-ambjent tal-UE.
Ladarba l-proposta tiġi implimentata bis-sħiħ, in-negozji mhux ser ikollhom għalfejn jibqgħu jissottomettu dokumenti lil diversi awtoritajiet permezz ta' portals differenti .
L-ambjent ta' tieqa unika ser jippermetti lid-dwana u lil awtoritajiet oħra jivverifikaw awtomatikament li l-merkanzija inkwistjoni tkun tikkonforma mar-rekwiżiti tal-UE u li l-formalitajiet meħtieġa jkunu tlestew.
Ir-regoli l-ġodda huma mistennija li jagħtu spinta lill-fluss bla xkiel tal-kummerċ transfruntier u ser jgħinu biex jitnaqqas il-piż amministrattiv għan-negozjanti, partikolarment billi jiffrankaw il-ħin u jagħmlu l-iżdoganar aktar sempliċi u aktar awtomatizzat.
Informazzjoni ġenerali u l-passi li jmiss Il-Kummissjoni ppreżentat il-proposta li tistabbilixxi l-ambjent ta' tieqa unika tal-UE għad-dwana u li temenda r-Regolament (UE) Nru 952/2013 fid-29 ta' Ottubru 2020.
Il-Kunsill qabel dwar il-mandat ta' negozjar tiegħu fil-15 ta' Diċembru 2021.
In-negozjati bejn il-koleġiżlaturi ntemmu bi qbil proviżorju li ntlaħaq fid-19 ta' Mejju 2022.
L-adozzjoni llum tat-test finali tfisser li dan ir-regolament issa jista' jiġi ffirmat fil-plenarja II ta' Novembru tal-Parlament Ewropew u mbagħad jiġi ppubblikat f'Il-Ġurnal Uffiċjali tal-Unjoni Ewropea.
Regolament li jistabbilixxi Ambjent ta' Tieqa Unika tal-Unjoni Ewropea għad-Dwana u li jemenda r-Regolament (UE) Nru 952/2013
Dwana: Intlaħaq qbil proviżorju dwar tieqa unika tal-UE li ser tagħmel l-iżdoganar tal-merkanzija aktar faċli u aktar rapidu (stqarrija għall-istampa, 19 ta' Mejju 2022)
Pjan ta' Azzjoni Doganali: il-Kunsill japprova l-konklużjonijiet (stqarrija għall-istampa, 21 ta' Diċembru 2020)
L-Erbgħa 26 ta' Ottubru 2022 Astana, il-Każakistan (ħin lokali) 20:10 Ikla informali mal-President tal-Każakistan Kassym-Jomart Tokayev Il-Ħamis 27 Ottubru 2022 Astana, il-Każakistan (ħin lokali) 10:00 Laqgħa mal-President tal-Każakistan Kassym-Jomart Tokayev segwita minn konferenza stampa 12:40 Żjara lill-mafkar ta' Alzhir 14:40 Laqgħa mal-President tal-Kirgistan Sadyr Japarov 15:15 Laqgħa mal-President tat-Taġikistan Emomali Rahmon 16:00 Laqgħa tal-mexxejja tal-Asja Ċentrali
Il-Ġimgħa 28 ta' Ottubru 2022
Tashkent, l-Użbekistan (ħin lokali)
11:00 Laqgħa mal-President tal-Użbekistan Shavkat Mirziyoyev
Infografika - Il-Ftehim ta' Pariġi: it-triq tal-UE lejn in-newtralità klimatika Ara l-infografika sħiħa Illum il-Kunsill approva konklużjonijiet li ser iservu bħala l-pożizzjoni ġenerali ta' negozjar tal-UE għas-27 Konferenza tan-Nazzjonijiet Uniti dwar it-Tibdil fil-Klima (COP27) f'Sharm El-Sheikh, l-Eġittu, li ser issir mis-6 sat-18 ta' Novembru 2022.
Fil-konklużjonijiet tiegħu, il-Kunsill jissottolinja l-opportunitajiet li azzjoni klimatika ambizzjuża ġġib għall-pjaneta, l-ekonomija globali u l-poplu, u l-importanza li tiġi żgurata tranżizzjoni ġusta lejn ekonomiji u soċjetajiet sostenibbli u reżiljenti għat-tibdil fil-klima, li ma tħalli lil ħadd jibqa' lura.
Ħarset kulħadd ser tkun fuqna f'Sharm El-Sheikh.
L-UE minn dejjem kienet fuq quddiem nett tal-azzjoni klimatika u ser inkomplu mmexxu bl-eżempju.
Il-protezzjoni tal-pjaneta tagħna għall-ġenerazzjonijiet futuri teħtieġ azzjoni dinjija komuni b'saħħitha.
Ninsab kuntent li llum l-UE wriet li hija serja fl-ambizzjonijiet tagħha.
L-istati membri jenfasizzaw li l-ambizzjoni dinjija trid tiżdied b'mod sostanzjali sabiex jibqa' possibbli li l-objettiv ta' 1.5°C jintlaħaq, f'konformità mal-Ftehim ta' Pariġi.
Huma jissottolinjaw li bħalissa l-Kontributi Stabbiliti fil-Livell Nazzjonali (NDCs) u l-aġġornamenti tagħhom, kollettivament, mhumiex biżżejjed.
Għalhekk, il-pajjiżi kollha għandhom iressqu 'l quddiem miri u politiki ambizzjużi u b'mod partikolari l-ekonomiji ewlenin għandhom jirrevedu u jsaħħu l-NDCs tagħhom fil-ħin għall-COP27.
Il-Kunsill ifakkar li f'Ġunju 2022 il-Kunsill qabel dwar il-pożizzjoni tiegħu fuq l-elementi essenzjali tal-pakkett "Lesti għall-mira ta' 55%" li ser jippermettu lill-UE timplimenta l-NDC tagħha u tnaqqas l-emissjonijiet netti tagħha tal-gassijiet serra b'mill-inqas 55% sal-2030 meta mqabbla mal-livelli tal-1990, u tikseb in-newtralità klimatika mhux aktar tard mill-2050 u bl-għan li wara tikseb emissjonijiet negattivi.
Huwa jinnota l-avvanz s'issa tal-proċess leġiżlattiv għall-adozzjoni tal-pakkett dwar il-klima u l-għan li jiġu konklużi n-negozjati ta' dawn l-elementi essenzjali sa tmiem l-2022, b'mod bilanċjat.
Huwa jinsab lest biex malajr kemm jista' jkun wara l-konklużjonijiet ta' dawn in-negozjati jaġġorna, kif xieraq, l-NDC tal-UE u l-istati membri tagħha, f'konformità mal-paragrafu 29 tal-Patt Klimatiku ta' Glasgow biex jirrifletti kif l-eżitu finali tal-elementi essenzjali tal-pakkett "Lesti għall-mira ta' 55%" jimplimenta l-mira ewlenija tal-UE kif maqbul mill-Kunsill Ewropew f'Diċembru 2020.
Il-Kunsill ifakkar fl-impenji kontinwi tal-istati membri tal-UE kif maqbul mas-sħab soċjali, u jappella wkoll lill-Partijiet kollha, biex jagħlqu l-kapitolu dwar il-faħam mingħajr qbid u ħżin tad-diossidu tal-karbonju permezz ta' tnaqqis gradwali u t-tmiem tas-sussidji ineffiċjenti għall-fjuwils fossili biex jaċċelleraw it-tranżizzjoni tal-enerġija tagħhom, u biex iwettqu l-Patt Klimatiku ta' Glasgow b'mod li jkun ta' benefiċċju għall-ħaddiema u l-komunitajiet.
Il-Kunsill jirrikonoxxi li l-pajjiżi kollha għandhom isaħħu l-isforzi ta' adattament filwaqt li jnaqqsu l-emissjonijiet b'mod urġenti.
Huma jissottolinjaw li progress ċar lejn l-Għan Globali dwar l-Adattament huwa kruċjali u għalhekk l-UE ser tkompli tappoġġa u tinvolvi ruħha b'mod kostruttiv fil-programm ta' ħidma ta' sentejn Glasgow-Sharm-El-Sheikh dwar l-Għan Globali dwar l-Adattament.
Il-mira tal-Għan hija li jinkiseb fehim aħjar ta' kif tissaħħaħ il-kapaċità ta' adattament, tittejjeb ir-reżiljenza u titnaqqas il-vulnerabbiltà biex jiġu protetti n-nies, l-għajxien u l-ekosistemi.
Il-Kunsill jappella lill-pajjiżi kollha biex iżidu l-isforzi tagħhom biex jimmobilizzaw il-finanzjament mis-sorsi kollha biex jappoġġaw l-azzjoni klimatika u jintegraw il-klima fil-flussi finanzjarji kollha.
Huwa jfakkar li l-UE u l-istati membri tagħha huma l-akbar kontributur għall-finanzjament pubbliku internazzjonali għall-klima.
Iġedded l-impenn qawwi li ħadu l-UE u l-istati membri tagħha biex ikomplu jżidu l-finanzjament internazzjonali għall-klima lejn l-għan tal-pajjiżi żviluppati li jiżviluppaw mill-anqas ta' $100 biljun fis-sena malajr kemm jista' jkun u sal-2025 minn varjetà wiesgħa ta' sorsi.
Il-Kunsill jistenna li l-għan jintlaħaq fl-2023.
Il-Kunsill jistenna b'interess il-kontinwazzjoni tad-Djalogu ta' Glasgow biex jiġu diskussi arranġamenti għall-finanzjament ta' attivitajiet biex jiġu evitati, minimizzati u indirizzati t-telf u l-ħsara assoċjati mal-effetti negattivi tat-tibdil fil-klima.
Itenni r-rieda tiegħu li jinvolvi ruħu b'mod kostruttiv mal-pajjiżi sħab, fosthom permezz ta' punt ġdid fuq l-aġenda, li jagħmel użu sħiħ mid-Djalogu ta' Glasgow biex isaħħaħ minnufih l-istituzzjonijiet eżistenti li jipprovdu appoġġ biex jiġi evitat, minimizzat u indirizzat ir-riskju ta' telf u ħsara, u biex jingħataw soluzzjonijiet konkreti għall-isfidi ffaċċjati mill-pajjiżi l-aktar vulnerabbli.
F'dan il-kuntest, il-Kunsill jilqa' l-inizjattiva "Twissijiet Bikrija għal Kulħadd" imnedija mis-Segretarju Ġenerali tan-NU bl-objettiv li kull persuna fid-dinja tkun koperta b'sistemi ta' twissija bikrija fi żmien ħames snin.
Jilqa' l-impenn tal-Mexxejja tal-G7 li jaħdmu lejn Tarka Globali kontra r-Riskji Klimatiċi għal pajjiżi u persuni foqra u vulnerabbli u jieħu l-impenn li jappoġġa dawn l-isforzi inkluż permezz tal-Finanzjament u ta' Assigurazzjoni għal Riskji Klimatiċi u għal Riskji ta' Diżastri (CDRFI).
Barra minn hekk, l-UE hija determinata li taħdem mal-Partijiet kollha biex: - Titrawwem id-diskussjoni dwar il-futur tal-UNFCCC; - Tiġi diskussa t-triq 'il quddiem biex tiġi implimentata l-azzjoni klimatika fis-settur agrikolu b'mod sostenibbli, - Tiġi permessa l-implimentazzjoni ambizzjuża tal-Programm ta' Ħidma ta' Glasgow dwar l-Azzjoni għal Awtonomizzazzjoni b'rabta mal-Klima - Tiġi indirizzata d-dimensjoni tal-ġeneru.
Informazzjoni ġenerali Il-COP27 ser isir f'Sharm El-Sheikh, l-Eġittu, bejn is-6-18 ta' Novembru 2022.
Il-Presidenza Eġizzjana stabbiliet 4 għanijiet: - Mitigazzjoni: l-implimentazzjoni tal-Patt ta' Glasgow, ambizzjoni riveduta dwar l-NDCs - Adattament: progress fl-Għan Globali dwar l-Adattament, l-adattament fuq quddiem nett tal-azzjoni globali - Finanzjament: segwitu tal-impenji u l-wegħdiet eżistenti, progress fit-twettiq tal-$100 biljun annwali - Kollaborazzjoni: bejn il-gvernijiet, is-settur privat u s-soċjetà ċivili.
Il-Ftehim ta' Pariġi ġie adottat fl-2015 fil-21 Konferenza tan-NU dwar it-Tibdil fil-Klima (COP21) u daħal fis-seħħ fl-4 ta' Novembru 2016.
Sal-lum jgħodd 186 parti.
Il-Ftehim jistabbilixxi l-mira doppja tal-mitigazzjoni (li ż-żieda fit-temperatura medja globali tiġi limitata għal sew taħt iż-2°C ogħla mil-livelli preindustrijali u jsiru sforzi biex tiġi limitata għal 1.5°C) u l-adattament (li tiżdied il-kapaċità tal-Partijiet li jadattaw għall-impatti negattivi tat-tibdil fil-klima u li jagħmlu l-flussi finanzjarji konsistenti ma' perkors lejn emissjonijiet baxxi ta' gassijiet serra u żvilupp reżiljenti għall-klima).
Konklużjonijiet tal-Kunsill dwar it-tħejjijiet tal-UE għall-COP27
Konklużjonijiet tal-Kunsill dwar il-finanzjament għall-klima (stqarrija għall-istampa, 4 ta' Ottubru 2022)
Finanzjament tat-tranżizzjoni klimatika (informazzjoni ġenerali)
Infografika - Fit for 55: making buildings in the EU greener Ara l-infografika sħiħa Illum il-Kunsill laħaq qbil (approċċ ġenerali) dwar proposta biex tiġi riveduta d-Direttiva dwar ir-Rendiment tal-Bini fl-Użu tal-Enerġija.
L-objettivi ewlenin tar-reviżjoni huma li l-bini l-ġdid kollu għandu jkun bini b'emissjonijiet żero sal-2030, u li l-bini eżistenti għandu jiġi ttrasformat f' bini b'emissjonijiet żero sal-2050 .
Is-settur tal-bini huwa kruċjali biex jintlaħqu l-objettivi tal-UE dwar l-enerġija u l-klima għall-2030 u l-2050.
Iżda aktar minn hekk, il-qbil li ntlaħaq illum ser jgħin liċ-ċittadini jiffrankaw l-enerġija b'mod sostanzjali.
Bini aħjar u aktar effiċjenti fl-użu tal-enerġija ser itejjeb il-kwalità tal-ħajja taċ-ċittadini filwaqt li jnaqqas il-kontijiet tal-enerġija tagħhom u jtaffi l-faqar enerġetiku.
Jozef Síkela, ministru Ċek għall-industrija u l-kummerċ
Fir-rigward ta' bini ġdid , il-Kunsill qabel li: mill-2028, bini ġdid li jkun proprjetà ta' korpi pubbliċi jkun bini b'emissjonijiet żero mill-2030, il- bini ġdid kollu jkun bini b'emissjonijiet żero Ser ikunu possibbli eċċezzjonijiet għal xi bini, inkluż bini storiku, postijiet ta' qima u bini użat għal skopijiet ta' difiża.
Għal bini eżistenti , l-istati membri qablu li jintroduċu standards minimi tar-rendiment fl-użu tal-enerġija li jikkorrispondu għall-ammont massimu ta' enerġija primarja li l-bini jista' juża għal kull m 2 kull sena.
Dawn għandhom l-għan li jiskattaw rinnovazzjonijiet u jwasslu għal eliminazzjoni gradwali tal-bini bl-agħar rendiment u għal titjib kontinwu tal-istokk nazzjonali tal-bini.
Għal bini mhux residenzjali eżistenti , l-istati membri qablu li jistabbilixxu livelli limitu massimi tar-rendiment fl-użu tal-enerġija, abbażi tal-użu tal-enerġija primarja .
L-ewwel livell limitu għandu jistabbilixxi linja taħt l-użu tal-enerġija primarja ta' 15% tal-bini mhux residenzjali bl-agħar rendiment fi stat membru.
It-tieni livell limitu jiġi stabbilit għal taħt il-25%.
L-istati membri qablu li jniżżlu l- bini mhux residenzjali kollu taħt il- livell limitu ta' 15% sal-2030 u taħt il-livell limitu ta' 25% sal-2034 .
Il-livelli limitu jiġu stabbiliti abbażi tal-użu tal-enerġija tal-istokk tal-bini nazzjonali fl-1 ta' Jannar 2020 u jistgħu jiġu differenzjati bejn kategoriji differenti ta' bini.
Għall- bini residenzjali eżistenti, l-istati membri qablu li jistabbilixxu standards minimi tar-rendiment fl-użu tal-enerġija bbażati fuq trajettorja nazzjonali f'konformità mar-rinnovazzjoni progressiva tal-istokk tal-bini tagħhom fi stokk tal-bini b'emissjonijiet żero sal-2050, kif deskritt fil-pjanijiet nazzjonali tagħhom għar-rinnovazzjoni tal-bini.
It-trajettorja nazzjonali tkun tikkorrispondi għat- tnaqqis fl-użu medju tal-enerġija primarja fl-istokk kollu tal-bini residenzjali matul il-perjodu mill-2025 sal-2050 b' żewġ punti ta' kontroll biex jinżamm kont tal-kisbiet tal-istati membri.
Dawn jiżguraw li l-użu medju tal-enerġija primarja tal-istokk kollu tal-bini residenzjali jkun mill-inqas ekwivalenti għal: sal-2033, il-livell tal-klassi tar-rendiment fl-użu tal-enerġija D sal-2040, valur iddeterminat fil-livell nazzjonali skont it-tnaqqis gradwali tal-użu medju tal-enerġija primarja mill-2033 sal-2050 f'konformità mat-trasformazzjoni tal-istokk tal-bini residenzjali fi stokk tal-bini b'emissjonijiet żero.
L-istati membri qablu li jżidu kategorija ġdida "A0" maċ-ċertifikati tar-rendiment fl-użu tal-enerġija li jikkorrispondu għal bini b'emissjonijiet żero.
Barra minn hekk, l-istati membri ser ikunu jistgħu jżidu kategorija ġdida "A+" li tikkorrispondi għall-bini, li minbarra li jkun bini b'emissjonijiet żero jikkontribwixxi l-enerġija rinnovabbli fuq il-post għall-grilja tal-enerġija.
Iċ-ċertifikazzjoni tar-rendiment tal-bini fl-użu tal-enerġija, li qabel kienet stabbilita mid-direttiva, tikklassifika l-bini fuq skala minn A (bl-aħjar prestazzjoni) sa G (bl-agħar prestazzjoni) abbażi tal-prestazzjoni enerġetika tiegħu.
L-istati membri qablu li jistabbilixxu rekwiżiti li jiżguraw li l-bini l-ġdid kollu jkun iddisinjat biex jottimizza l-potenzjal tal- ġenerazzjoni tal-enerġija solari tiegħu.
L-istati membri qablu li jużaw installazzjonijiet xierqa tal-enerġija solari: sal-31 ta' Diċembru 2026, fuq il-bini pubbliku u mhux residenzjali ġdid kollu b'erja utli tal-art ta' aktar minn 250 m2 sal-31 ta' Diċembru 2027, fuq il-bini pubbliku u mhux residenzjali kollu eżistenti, li jkun qed issirlu rinnovazzjoni maġġuri jew profonda, b'erja utli tal-art ta' aktar minn 400 m2; u sal-31 ta' Diċembru 2029, fuq il-bini residenzjali l-ġdid kollu.
L-istati membri qablu dwar ir-rekwiżiti biex jagħmlu disponibbli infrastruttura ta' mobbiltà sostenibbli, bħal punti tal-iċċarġjar għal karozzi u roti elettriċi fil-bini jew ħdejn il-bini, kejbils biex tiġi prevista infrastruttura futura u spazji ta' parkeġġ għar-roti.
Introduċew ukoll passaporti volontarji ta' rinnovazzjoni tal-bini.
L-istati membri qablu li joħorġu pjanijiet nazzjonali ta' rinnovazzjoni tal-bini li jkun fihom pjan direzzjonali b'miri nazzjonali għall-2030, l-2040 u l-2050 fir-rigward tar-rata annwali ta' rinnovazzjoni tal-enerġija, il-konsum tal-enerġija primarja u finali tal-istokk tal-bini nazzjonali u t-tnaqqis tal-emissjonijiet ta' gassijiet serra operattivi tiegħu.
L-ewwel pjanijiet jinħarġu sat-30 ta' Ġunju 2026 u kull ħames snin wara dan.
Informazzjoni ġenerali u l-passi li jmiss Il-qbil iwitti t-triq biex il-Kunsill jibda negozjati mal-Parlament Ewropew.
Ladarba jintlaħaq qbil politiku bejn iż-żewġ istituzzjonijiet, it-test finali jiġi adottat formalment mill-Kunsill u l-Parlament.
Il-Kummissjoni ppreżentat proposta għal reviżjoni tad-Direttiva dwar ir-rendiment tal-bini fl-użu tal-enerġija fil-15 ta' Diċembru 2021.
Il-proposta tifforma parti mill-pakkett ''Lesti għall-mira ta' 55%'' li għandu l-għan li jpoġġu lill-UE fit-triq lejn in-newtralità klimatika sal-2050.
Il-proposta hija partikolarment importanti minħabba li, fil-livell tal-Unjoni, il-bini jirrappreżenta 40% tal-enerġija kkonsmata u 36% tal-emissjonijiet tal-gassijiet serra diretti u indiretti relatati mal-enerġija.
Jikkostitwixxi wkoll waħda mil-lievi meħtieġa għat-twettiq tal-Istrateġija Mewġa ta' Rinnovazzjoni, ippubblikata f'Ottubru 2020, b'miżuri regolatorji, ta' finanzjament u ta' abilitazzjoni speċifiċi, bil-għan li tal-inqas tirdoppja r-rata annwali tar-rinnovazzjoni enerġetika tal-bini sal-2030 u jiġu inkoraġġuti rinnovazzjonijiet profondi.
L-EPBD eżistenti, riveduta l-aħħar fl-2018, tistabbilixxi rekwiżiti minimi għar-rendiment fl-użu tal-enerġija ta' bini ġdid u dak eżistenti li qed jiġi rinnovat.
Din tistabbilixxi metodoloġija għall-kalkolu tar-rendiment integrat tal-enerġija tal-bini u tintroduċi ċertifikazzjoni tar-rendiment tal-bini fl-użu tal-enerġija.
Approċċ ġenerali dwar id-Direttiva dwar ir-Rendiment tal-Bini fl-Użu tal-Enerġija
Approċċ ġenerali dwar id-Direttiva dwar ir-Rendiment tal-Bini fl-Użu tal-Enerġija (rettifika)
Il-pakkett "Lesti għall-mira ta' 55%" (informazzjoni ġenerali)
Fl-20 ta' Ottubru 2022, il-Kunsill adotta d-Deċiżjoni tal-Kunsill (PESK) 2022/1986 1 .
Il-Kunsill żied tliet individwi u entità waħda involuti fl-iżvilupp u l-kunsinna ta' Vetturi tal-Ajru Mingħajr Ekwipaġġ lir-Russja mal-lista ta' persuni, entitajiet u korpi soġġetti għal miżuri restrittivi li tinsab fl-Anness għad-Deċiżjoni 2014/145/PESK.
Il-pajjiżi kandidati l-Maċedonja ta' Fuq, il-Montenegro, l-Albanija u l-Ukrajna, il-pajjiż kandidat potenzjali l-Bożnija-Ħerzegovina 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fl-20.10.2022 f'Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fl-4 ta' Awwissu 2022, il-Kunsill adotta d-Deċiżjoni (PESK) 2022/1367 1 .
Id-Deċiżjoni tal-Kunsill tħassar entrata għal persuna waħda, li l-applikazzjoni tal-miżuri restrittivi kontriha skadiet fil-31 ta' Lulju 2022, kif ukoll l-informazzjoni dwar id-drittijiet tad-difiża tagħha u d-dritt tagħha għal protezzjoni ġudizzjarja effettiva.
Għaldaqstant, id-Deċiżjoni 2011/72/PESK hija emendata skont dan.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, l-Ukrajna u r-Repubblika tal-Moldova, il-pajjiż kandidat potenzjali l-Bożnija-Ħerzegovina 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
L-Unjoni Ewropea tinnota u tilqa' dan l-impenn.
1 Ippubblikata fil-05.08.2022 f'Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Illum il-Kunsill iddeċieda li jestendi b'sitt xhur, sal- 31 ta' Lulju 2023 , il-miżuri restrittivi mmirati lejn setturi speċifiċi tal-ekonomija tal-Federazzjoni Russa.
Dawn is-sanzjonijiet, introdotti għall-ewwel darba fl-2014 b'reazzjoni għall-azzjonijiet tar-Russja li ddestabbilizzaw is-sitwazzjoni fl-Ukrajna, żdiedu b'mod sinifikanti minn Frar 2022 'l hawn minħabba l-aggressjoni militari mhux provokata u mhux ġustifikata tar-Russja kontra l-Ukrajna.
Bħalissa dawn jikkonsistu f'firxa wiesgħa ta' miżuri settorjali, inklużi restrizzjonijiet fuq il-kummerċ, il-finanzi, it-teknoloġija u l-oġġetti b'użu doppju, l-industrija, it-trasport u l-oġġetti ta' lussu.
Huma jkopru wkoll: projbizzjoni fuq l-importazzjoni jew it-trasferiment ta' żejt mhux maħdum li jinġarr bil-baħar u ċerti prodotti tal-petroleum mir-Russja lejn l-UE, il-qtugħ ta' diversi banek Russi mis-sistema SWIFT, u s-sospensjoni ta' attivitajiet tax-xandir u l-liċenzji ta' diversi mezzi ta' diżinformazzjoni appoġġati mill-Kremlin.
Informazzjoni ġenerali Minbarra s-sanzjonijiet ekonomiċi fuq il-Federazzjoni Russa, l-UE għandha fis-seħħ tipi differenti ta' miżuri b'rispons għall-azzjonijiet destabbilizzanti tar-Russja kontra l-Ukrajna.
Dawn jinkludu: restrizzjonijiet fuq ir-relazzjonijiet ekonomiċi mal-Krimea li kienet annessa illegalment u l-belt ta' Sevastopol kif ukoll iż-żoni mhux ikkontrollati mill-gvern tar-reġjuni ta' Donetsk u ta' Luhansk; miżuri restrittivi individwali (iffriżar tal-assi u restrizzjonijiet fuq l-ivvjaġġar) għal firxa wiesgħa ta' individwi u entitajiet, u miżuri diplomatiċi.
Mill-24 ta' Frar 'l hawn, l-UE adottat għadd ta' pakketti ta' sanzjonijiet bla preċedent u b'impatt qawwi b'rispons għall-invażjoni tal-Ukrajna mir-Russja bil-qawwa kollha tagħha.
Quddiem il-gwerra ta' aggressjoni tar-Russja, l-UE tappoġġa b'mod riżolut lill-Ukrajna u lill-poplu tagħha, u tinsab soda fl-appoġġ tagħha għall-indipendenza, is-sovranità u l-integrità territorjali tal-Ukrajna fil-fruntieri tagħha rikonoxxuti internazzjonalment.
Xi jfissru s-sanzjonijiet tal-UE kontra r-Russja (informazzjoni ġenerali)
Ir-rispons tal-UE għall-invażjoni tal-Ukrajna mir-Russja (informazzjoni ġenerali)
It-Tnejn 30 ta' Jannar 2023 Ruma 15:00 Laqgħa mal-Prim Ministru Giorgia Meloni It-Tlieta 31 ta' Jannar 2023 11:30 Laqgħa mal-President tal-grupp tal-PPE Manfred Weber 12:30 Laqgħa mal-Viċi President eżekuttiv tal-Kummissjoni tal-UE Margrethe Vestage
L-Erbgħa 1 ta' Frar 2023
12:30 Laqgħa mal-President Emmanuel Macron
Il-Ġimgħa 3 ta' Frar 2023
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Ekonomiċi u Finanzjarji, 30 ta' Jannar 2023 Il-Ministri għall-Agrikoltura u s-Sajd tal-UE ser jiltaqgħu fi Brussell fit-30 ta' Jannar.
Huma ser jirċievu preżentazzjoni mill-presidenza Żvediża dwar il-programm ta' ħidma tagħha għas-semestru, u ser jaqsmu l-fehmiet tagħhom dwar is-sitwazzjoni attwali tas-suq, partikolarment minħabba l-invażjoni tal-Ukrajna mir-Russja.
Huma ser jaqsmu wkoll il-fehmiet tagħhom dwar l-opportunitajiet tal-bijoekonomija, b'enfasi speċjali fuq żoni rurali.
Taħt affarijiet oħra, il-ministri ser jiddiskutu miżuri ta' appoġġ għall-introjtu, il-ħtieġa ta' approċċ strateġiku għas-settur agroalimentari tal-UE fid-dawl tal-gwerra fl-Ukrajna, kif ukoll l-impatt tal-importazzjonijiet agrikoli mill-Ukrajna fuq is-swieq tal-UE.
Barra minn hekk, il-ministri ser jiddiskutu r-reviżjoni tad-direttiva dwar l-emissjonijiet industrijali, ir-reviżjoni tal-leġiżlazzjoni dwar it-trasport tal-annimali, u d-Direttiva tal-Kunsill dwar l-għasel.
Aqra iktar
Kunsill Affarijiet Ġenerali, 6 ta' Frar 2023 Il-ministri ser jikkonċentraw fuq it-tħejjijiet għall-Kunsill Ewropew straordinarju li jmiss, ir-relazzjonijiet bejn l-UE u r-Renju Unit u l-prijoritajiet tal-Presidenza Żvediża.
Aqra iktar
Kunsill Ewropew Straordinarju, 9-10 ta' Frar 2023 Il-mexxejja tal-UE ser jiffokaw fuq it-tliet suġġetti li ġejjin: l-ekonomija, il-migrazzjoni u l-Ukrajna.
Aqra iktar
Summit bejn l-UE u l-Ukrajna, 3 ta' Frar 2023
Laqgħa informali tal-ministri għall-kompetittività, 6-8 ta' Frar 2023
Kunsill ta' Assoċjazzjoni UE-Repubblika tal-Moldova, 7 ta' Frar 2023
Kalendarju indikattiv tal-laqgħat taħt il-presidenza Żvediża (Jannar - 30 ta' Ġunju 2023)
Is-sit web tal-presidenza Żvediża
Din ir-rakkomandazzjoni tal-Kunsill għandha l-għan li tiġġieled il-faqar u l-esklużjoni soċjali, u li tikseb livelli għolja ta' impjiegi billi tippromwovi appoġġ adegwat għall-introjtu permezz ta' introjtu minimu, aċċess effettiv għas-servizzi ta' sostenn u dawk essenzjali għal persuni neqsin minn riżorsi suffiċjenti u billi trawwem l-integrazzjoni fis-suq tax-xogħol ta' dawk li jistgħu jaħdmu.
Rakkomandazzjoni biex jissaħħu x-xbieki ta' sikurezza soċjali Għalkemm l-istati membri kollha għandhom xbieki ta' sikurezza soċjali fis-seħħ, il-progress sabiex isiru aċċessibbli u adegwati kien irregolari.
Il-Kunsill għaldaqstant jirrakkomanda li l-istati membri jipprovdu u, fejn meħtieġ, isaħħu xbieki ta' sikurezza soċjali robusti billi jikkombinaw appoġġ adegwat għall-introjtu permezz ta' benefiċċji ta' introjtu minimu u benefiċċji monetarji oħra li jakkumpanjawhom, benefiċċji in natura, u billi jagħtu aċċess effettiv għas-servizzi ta' sostenn u dawk essenzjali.
Huwa rrakkomandat li l-istati membri jistabbilixxu l-livell ta' introjtu minimu permezz ta' metodoloġija trasparenti u robusta, f'konformità mal-liġi nazzjonali u li tinvolvi lill-partijiet ikkonċernati rilevanti, filwaqt li jitqiesu s-sorsi ġenerali ta' introjtu, il-ħtiġijiet speċifiċi u s-sitwazzjonijiet żvantaġġati tal-unitajiet domestiċi, l-introjtu ta' ħaddiem b'paga baxxa jew ta' ħaddiem b'paga minima, l-istandards tal-għajxien u l-kapaċità tal-akkwist, kif ukoll il-livelli tal-prezzijiet u l-iżviluppi relatati tagħhom.
Bl-għan li jiġu promossi l-ugwaljanza bejn il-ġeneri, is-sigurtà tal-introjtu u l-indipendenza ekonomika tan-nisa, tal-adulti żgħażagħ u ta' persuni b'diżabilità, il-Kunsill jirrakkomanda wkoll il-possibbiltà li jintalab li l-introjtu minimu jiġi pprovdut lil membri individwali tal-unità domestika.
Huwa rrakkomandat ukoll li l-istati membri jiksbu gradwalment il-livell adegwat ta' appoġġ għall-introjtu sa mhux aktar tard mill-2030, filwaqt li jissalvagwardjaw is-sostenibbiltà tal-finanzi pubbliċi.
Barra minn hekk, l-istati membri għandhom jirrieżaminaw regolarment u, kull meta rilevanti, jaġġustaw il-livell ta' introjtu minimu biex iżommu l-adegwatezza tiegħu.
Fi żminijiet ta' tnaqqis fir-ritmu ekonomiku, il-flessibbiltà fit-tfassil tal-introjtu minimu jista' jkollha rwol importanti fil-mitigazzjoni tal-konsegwenzi soċjali negattivi u taqdi rwol stabbilizzanti fl-ekonomija.
Introjtu minimu: rwol ewlieni għall-ħruġ mill-faqar u l-esklużjoni L-introjtu minimu huwa element ewlieni fl-istrateġiji għall-ħruġ mill-faqar u mill-esklużjoni.
Jikkontribwixxi wkoll għall-appoġġ ta' rkupru sostenibbli u inklużiv fi żminijiet ta' kriżi ekonomika.
Xbieki robusti ta' sikurezza soċjali mhux biss itejbu l-eżiti soċjali u tas-saħħa għal dawk l-aktar imbegħdin mis-suq tax-xogħol, iżda jipprovdu wkoll benefiċċji soċjali u ekonomiċi dejjiema għall-Unjoni Ewropea, li jirriżultaw f'soċjetajiet aktar ekwi, koeżivi u reżiljenti.
Minkejja l-progress li sar f'dawn l-aħħar għaxar snin, fl-2021, aktar minn 95.4 miljun persuna baqgħu f'riskju ta' faqar jew esklużjoni soċjali, fejn dak ir-riskju huwa ogħla għan-nisa.
Il-pandemija tal-COVID-19 enfasizzat il-vantaġġi soċjali u ekonomiċi ta' xbieki ta' sikurezza soċjali adegwati u mmirati, b'miżuri ta' konteniment li jħallu impatt sproporzjonat fuq in-nisa u l-gruppi żvantaġġati, speċjalment f'termini ta' aċċess għall-kura tas-saħħa u l-edukazzjoni.
Il-gwerra ta' aggressjoni mhux ġustifikata u illegali tar-Russja kontra l-Ukrajna wasslet għal żieda qawwija fil-prezzijiet tal-enerġija u inflazzjoni sussegwenti li kompliet taffettwa unitajiet domestiċi b'introjtu baxx u medju inferjuri.
Sfond Din ir-rakkomandazzjoni tibni fuq ir-rakkomandazzjoni tal-Kunsill 92/441/KEE dwar kriterji komuni li jikkonċernaw riżorsi u assistenza soċjali suffiċjenti fis-sistemi ta' protezzjoni soċjali, li din ser tissostitwixxi.
Tikkomplementa wkoll ir-Rakkomandazzjoni tal-Kummissjoni 2008/867/KE dwar l-inklużjoni attiva tan-nies esklużi mis-suq tax-xogħol.
Fil-konklużjonijiet tiegħu tad-9 ta' Ottubru 2020, il-Kunsill appella għat-tisħiħ tal-protezzjoni tal-introjtu minimu biex jiġu miġġielda l-faqar u l-esklużjoni soċjali matul il-pandemija tal-COVID-19 u lil hinn minnha.
Il-proposta għar-rakkomandazzjoni ġiet ippreżentata mill-Kummissjoni lill-Grupp ta' Ħidma dwar Kwistjonijiet Soċjali fis-7 ta' Ottubru 2022.
Wara eżami mill-grupp ta' ħidma, intlaħaq qbil dwar it-test ta' kompromess taħt il-presidenza Ċeka.
Peress li ż-żmien meħtieġ għar-reviżjoni mill-ġuristi-lingwisti ma ppermettiex l-adozzjoni formali f'Diċembru, il-Coreper u l-Kunsill laħqu qbil politiku dwar it-test fil-Coreper fit-30 ta' Novembru 2022, u fil-Kunsill EPSCO fit-8 ta' Diċembru 2022.
Ir-rakkomandazzjoni ġiet adottata formalment bħala punt A fil-Kunsill fit-30 ta' Jannar 2023.
Fit-8 ta' Diċembru 2022, il-Kunsill adotta d-Deċiżjoni (PESK) 2022/2398 1 li timplimenta d-Deċiżjoni 2010/788/PESK.
Il-Kunsill aġġorna l-lista ta' persuni u entitajiet li tinsab fl-Anness II għad-Deċiżjoni 2010/788/PESK.
Il-pajjiżi kandidati l-Maċedonja ta' Fuq, il-Montenegro, is-Serbja, l-Albanija, ir-Repubblika tal-Moldova u l-Bożnija-Ħerzegovina 2 , kif ukoll il-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
L-Unjoni Ewropea tinnota u tilqa' dan l-impenn.
1 Ippubblikata fit-08.12.2022 f'Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Il-gwerra ta' aggressjoni mhux provokata, mhux ġustifikata u illegali tar-Russja kontra l-Ukrajna u t-tentattivi tar-Russja li tibdel l-arkitettura tas-sigurtà Ewropea bil-forza jmorru kontra l-ordni internazzjonali bbażata fuq ir-regoli u s-sisien demokratiċi tal-ordni politiku, soċjali u ekonomiku Ewropew.
F'dan il-kuntest, l-UE u l-Kunsill tal-Ewropa għandhom jintensifikaw ir-relazzjonijiet tagħhom kemm f'termini kwalitattivi kif ukoll f'dawk kwantitattivi.
F'dinja fejn approċċi bbażati fuq l-unilateraliżmu flimkien ma' ċaqliq fil-poter ġeopolitiku jheddu l-multilateraliżmu, l-Unjoni Ewropea u l-Kunsill tal-Ewropa bbenefikaw mill-punti pożittivi, l-għarfien espert u l-kompetenzi ta' xulxin.
Id-difiża tal-multilateraliżmu hija aktar importanti minn qatt qabel.
L-Unjoni Ewropea hija konvinta li multilateraliżmu effettiv li jkun ibbażat fuq regoli komuni jibqa' l-aħjar mod biex jiġu ppreservati l-paċi u s-sigurtà globali u biex jissaħħu d-drittijiet tal-bniedem, id-demokrazija u l-istat tad-dritt fl-Ewropa.
F'dan il-kuntest, l-implimentazzjoni tal-Komunikazzjoni Konġunta tal-2021 dwar it-Tisħiħ tal-kontribut tal-Unjoni Ewropea għall-multilateraliżmu bbażat fuq ir-regoli ser tkompli tiggwida l-kooperazzjoni tal-UE mal-Kunsill tal-Ewropa, filwaqt li fl-istess ħin tikkontribwixxi biex jintlaħqu l-Aġenda 2030 għall-Iżvilupp Sostenibbli tan-Nazzjonijiet Uniti u l-Għanijiet ta' Żvilupp Sostenibbli tagħha.
Bħala ksur serju tad-dritt internazzjonali u theddida kbira għall-paċi u s-sigurtà globali, il-gwerra ta' aggressjoni tar-Russja kontra l-Ukrajna għandha konsegwenzi serji fuq l-arkitettura multilaterali tal-Ewropa, inkluż ir-relazzjonijiet bejn l-UE u l-Kunsill tal-Ewropa.
F'dan iż-żmien, huwa essenzjali li tinżamm l-unità, li tiġi affermata mill-ġdid l-importanza tal-valuri u l-prinċipji komuni tagħna, u li jissaħħaħ ir-rwol tal-Kunsill tal-Ewropa bħala punt ta' referenza għall-promozzjoni u l-ħarsien tad-drittijiet tal-bniedem, id-demokrazija u l-istat tad-dritt fl-Ewropa.
L-UE tappoġġa l-organizzazzjoni tar-Raba' Summit tal-Kapijiet ta' Stat u ta' Gvern tal-Kunsill tal-Ewropa, li ser ikun strumentali f'dan ir-rigward.
Kif suġġerit mill-Grupp ta' Riflessjoni ta' Livell Għoli tal-Kunsill tal-Ewropa, is-summit ser servi ta' opportunità biex jiġġedded l-impenn, fl-ogħla livell politiku, għall-valuri li fuqhom huwa msejjes il-Kunsill tal-Ewropa u biex jiġi definit ir-rwol tiegħu fis-sitwazzjoni ġeopolitika l-ġdida.
L-Unjoni tilqa' bi pjaċir ir-rapport tal-Grupp ta' Riflessjoni ta' Livell Għoli bħala kontribut importanti, inkluż għat-tħejjijiet tas-Summit.
Fl-2009, id-dħul fis-seħħ tat-Trattat ta' Liżbona qiegħed id-drittijiet tal-bniedem, id-demokrazija u l-istat tad-dritt fil-qalba tal-politiki tal-Unjoni Ewropea u ħoloq aktar opportunitajiet għal kooperazzjoni mal-Kunsill tal-Ewropa.
Matul dawn l-aħħar snin, iż-żewġ organizzazzjonijiet żviluppaw sħubija strateġika bbażata fuq valuri komuni u prijoritajiet kondiviżi.
L-Unjoni Ewropea saret is-sieħeb istituzzjonali ewlieni tal-Kunsill tal-Ewropa f'termini politiċi, finanzjarji u legali kif ġie affermat mill-ġdid fis-sessjoni Ministerjali tal-Kumitat tal-Ministri li saret f'Hamburg f'Mejju 2021.
Bil-għan li tissaħħaħ id-demokrazija fl-Istati Ewropej, huwa fundamentali li jingħaqdu l-forzi biex jitreġġa' lura r-rigress demokratiku, jiġi promoss l-istat tad-dritt u jitħarsu d-drittijiet tal-bniedem, tiġi protetta l-integrità tal-proċessi demokratiċi kontra l-interferenza esterna u d-diżinformazzjoni, tiġi salvagwardjata l-indipendenza tal-ġudikatura, jiġu żgurati l-libertà tal-media u s-sikurezza tal-ġurnalisti, u tittejjeb l-effettività tal-istituzzjonijiet demokratiċi u tal-proċess tat-teħid ta' deċiżjonijiet, inkluż permezz ta' involviment sinifikattiv tal-atturi tas-soċjetà ċivili u parteċipazzjoni akbar taċ-ċittadini.
Il-Konferenza dwar il-Futur tal-Ewropa, eżerċizzju bla preċedent ta' demokrazija parteċipattiva fil-livell tal-Unjoni Ewropea, esplorat modi ġodda kif iċ-ċittadini jkunu involuti f'deliberazzjonijiet dwar kif l-UE tista' tiġi żviluppata aktar fid-dawl tal-isfidi ewlenin, u ħolqot opportunitajiet għal kooperazzjoni futura mal-Kunsill tal-Ewropa – b'mod partikolari fil-kuntest tal-Forum Dinji għad-Demokrazija u l-Konferenza tal-NGOs Internazzjonali tal-Kunsill tal-Ewropa – fl-implimentazzjoni tal-proposti tagħha.
L-UE u l-Kunsill tal-Ewropa għandhom l-għan li jiżviluppaw aktar l-involviment taċ-ċittadini fl-affarijiet Ewropej u li joħolqu spazji ġodda għal dibattiti bejn l-Ewropej.
Wara l-adozzjoni tad-deċiżjoni tas-16 ta' Marzu 2022 tal-Kumitat tal-Ministri, il-Federazzjoni Russa ma baqgħetx membru tal-Kunsill tal-Ewropa u m'għadhiex Parti Kontraenti Għolja għall-Konvenzjoni Ewropea dwar id-Drittijiet tal-Bniedem (KEDB), u minħabba dan aktar minn 140 miljun persuna fir-Russja ma baqgħux igawdu mill-protezzjoni tad-drittijiet tal-bniedem offruta mill-Konvenzjoni.
L-Unjoni Ewropea tikkommetti ruħha b'mod sħiħ għall-funzjonament effettiv tas-sistema tal-Konvenzjoni tal-Kunsill tal-Ewropa u ser tkompli tappoġġa l-inizjattivi tal-Kunsill tal-Ewropa li l-għan tagħhom huwa li jsaħħu l-iżvilupp tal-valuri tal-organizzazzjoni, b'mod partikolari l-attivitajiet tagħha b'appoġġ għall-Ukrajna.
Il-Kunsill tal-Ewropa għandu wkoll iżid il-kooperazzjoni mal-atturi tal-oppożizzjoni demokratika u tas-soċjetà ċivili Belarussi (inkluż il-Grupp ta' Kuntatt li għadu kif ġie stabbilit) u Russi, il-media indipendenti u d-difensuri tad-drittijiet tal-bniedem, attivi kemm ġewwa kif ukoll barra l-pajjiż ta' oriġini tagħhom, u billi jiffoka speċifikament fuq l-impenji favur id-drittijiet tal-bniedem u d-demokrazija li saru fuq pjattaformi multilaterali oħra bħall-Organizzazzjoni għas-Sigurtà u l-Kooperazzjoni fl-Ewropa.
L-UE tissottolinja li d-drittijiet tal-bniedem kif garantiti mill-Konvenzjoni Ewropea dwar id-Drittijiet tal-Bniedem (KEDB) u kif interpretati mill-Qorti Ewropea tad-Drittijiet tal-Bniedem jinsabu fil-qalba tad-dritt tal-Unjoni u tenfasizza l-importanza tal-adeżjoni tal-UE għall-KEDB, li tippermetti lill-UE tkun involuta formalment, bħala Parti Kontraenti, fi proċedimenti quddiem il-Qorti Ewropea tad-Drittijiet tal-Bniedem.
F'dak il-kuntest, l-UE ser tagħti aktar attenzjoni lill-ħidma tal-Kumitat tal-Ministri fis-superviżjoni tal-eżekuzzjoni tas-sentenzi tal-Qorti.
Barra minn hekk, l-UE ser tkompli tappoġġa l-attivitajiet tal-Ftehimiet Parzjali u l-korpi speċjalizzati tal-Kunsill tal-Ewropa, b'mod partikolari l-Kummissjoni Ewropea għad-Demokrazija permezz tad-Dritt (il-Kummissjoni ta' Venezja), il-Grupp ta' Stati kontra l-Korruzzjoni (GRECO), il-Kumitat ta' Esperti dwar l-Evalwazzjoni ta' Miżuri Kontra l-Ħasil tal-Flus u l-Finanzjament tat-Terroriżmu (MONEYVAL), il-Grupp ta' Esperti dwar l-Azzjoni kontra l-Vjolenza fuq in-Nisa u l-Vjolenza Domestika (GREVIO), il-grupp ta' Esperti dwar l-Azzjoni kontra t-Traffikar tal-Bnedmin (GRETA), il-Kummissjoni Ewropea għall-Effikaċja tal-Ġustizzja (CEPEJ), il-Grupp ta' Kooperazzjoni Internazzjonali tal-Kunsill tal-Ewropa dwar id-Droga u d-Dipendenza Fuqha (il-Grupp Pompidou), il-Kumitat għall-Prevenzjoni tat-Tortura (CPT), il-Kumitat għall-intelliġenza artifiċjali (CAI), il-Kumitat ta' Lanzarote, il-Kumitat Ewropew tad-Drittijiet Soċjali, u mekkaniżmi oħra ta' standardizzazzjoni u monitoraġġ dwar id-drittijiet tal-bniedem, id-demokrazija u l-istat tad-dritt.
Il-prospett ta' sħubija fl-UE jirrappreżenta fattur sinifikanti ta' stabbiltà fl-Ewropa li l-Kunsill tal-Ewropa qed ikompli jsaħħaħ.
Fit-23 ta' Ġunju 2022, il-Kunsill Ewropew irrikonoxxa l-perspettiva Ewropea tal-Ukrajna, tar-Repubblika tal-Moldova u tal-Georgia.
Il-futur ta' dawn il-pajjiżi u taċ-ċittadini tagħhom jinsab fi ħdan l-Unjoni Ewropea.
Dan jagħti spinta ġdida biex isir aktar progress fir-rigward tad-drittijiet tal-bniedem, id-demokrazija u l-istat tad-dritt f'dawn il-pajjiżi u fir-reġjun usa'.
L-UE tirrikonoxxi r-rwol importanti li jaqdi l-Kunsill tal-Ewropa fl-appoġġ għall-allinjament mal-Istandards Ewropej u fit-titjib tat-tisħiħ tal-kapaċitajiet ta' istituzzjonijiet importanti matul il-proċessi ta' riforma fil-Balkani tal-Punent u l-pajjiżi tas-Sħubija tal-Lvant.
L-UE u l-Kunsill tal-Ewropa ser ikomplu jaħdmu flimkien biex jgħinu lill-pajjiżi kandidati u lill-kandidati potenzjali għall-adeżjoni mal-UE jagħmlu progress tanġibbli fil-proċess ta' riforma ġenerali tagħhom biex jissodisfaw il-kriterji tas-sħubija fl-UE.
Il-programmi konġunti tagħna fir-reġjuni tat-Tkabbir u tal-Viċinat ser ikomplu jappoġġaw l-isforzi ta' riforma fl-oqsma tad-drittijiet tal-bniedem, id-demokrazija u l-istat tad-dritt.
Il-Politika tal-Viċinat tan-Nofsinhar tal-Kunsill tal-Ewropa u ċ-Ċentru Ewropew għall-Interdipendenza u s-Solidarjetà Globali kienu kruċjali biex jittejbu d-djalogu u l-kooperazzjoni bejn it-Tramuntana u n-Nofsinhar, titrawwem is-solidarjetà u jiġu promossi l-istabbiltà u s-sigurtà demokratika kemm fl-Ewropa kif ukoll fir-reġjuni ġirien tagħha.
Illum il-ġurnata, l-impatt tal-Kunsill tal-Ewropa jmur lil hinn sew mill-kontinent Ewropew, peress li għadd kbir tal-konvenzjonijiet tiegħu huma miftuħa għall-iffirmar globali u diversi mekkaniżmi tiegħu jestendu madwar id-dinja.
L-Unjoni Ewropea ser tkompli tippromwovi l-adeżjoni ta' Stati mhux Ewropej mal-aktar konvenzjonijiet rilevanti tal-Kunsill tal-Ewropa, inkluż fil-qasam tal-kooperazzjoni legali internazzjonali.
Fl-2021, il-volum globali tal-kooperazzjoni fil-Programm Konġunt bejn l-UE u l-Kunsill tal-Ewropa laħaq EUR 207.4 miljun, bid-dħul annwali minn dawn il-programmi jammonta għal 57% tar-riżorsi ekstrabaġitarji kollha tal-Kunsill tal-Ewropa.
Fl-2019 ngħata bidu għal perkors ġdid ta' kooperazzjoni bejn l-UE u l-Kunsill tal-Ewropa u dan jammonta għal baġit ta' aktar minn EUR 17-il miljun fil-qafas tal-Istrument ta' Appoġġ Tekniku (TSI) tal-Kummissjoni Ewropea, li jipprovdi appoġġ lill-Istati Membri tal-UE għat-tħejjija u l-implimentazzjoni ta' riformi amministrattivi u strutturali li jtejbu t-tkabbir f'oqsma li jinkludu d-drittijiet tal-bniedem, id-demokrazija u l-istat tad-dritt.
Din il-kooperazzjoni eċċellenti, li baqgħet tiżdied matul l-aħħar snin, ser tkompli taħt il-Qafas Finanzjarju Pluriennali attwali li ser jopera mill-2021 sal-2027.
Fl-2023-2024, l-UE ser tibqa' fuq quddiem fl-appoġġ għal Kunsill tal-Ewropa riformat u b'ħajja ġdida, bil-għan li jiġu żgurati sostenibbiltà finanzjarja u attenzjoni kontinwa fuq l-effiċjenza.
Hija ser tagħmel sforz biex ittejjeb il-viżibbiltà tal-għanijiet u l-attivitajiet tal-Kunsill tal-Ewropa u l-komunikazzjoni dwarhom, u r-riżultati konkreti miksuba permezz tal-kooperazzjoni bejn l-UE u l-Kunsill tal-Ewropa, inkluż permezz ta' dikjarazzjonijiet konġunti aktar frekwenti u avvenimenti ta' livell għoli dwar suġġetti ta' interess komuni.
Involviment akbar tas-soċjetà ċivili jista' jikkontribwixxi wkoll biex tittejjeb din il-viżibbiltà.
Fis-sentejn li jmiss, il-kooperazzjoni bejn l-UE u l-Kunsill tal-Ewropa li sservi ta' benefiċċju reċiproku ser tkompli tiżviluppa permezz tat-tliet pilastri ewlenin tas-sħubija, jiġifieri d-djalogu politiku, il-kooperazzjoni legali u l-kooperazzjoni programmatika, filwaqt li tiffoka fuq il-prijoritajiet li ġejjin, li huma marbutin flimkien u jsaħħu lil xulxin, fl-oqsma tad-drittijiet tal-bniedem, id-demokrazija u l-istat tad-dritt.
Iż-żewġ organizzazzjonijiet ser jagħmlu sforz biex jintensifikaw id-djalogu politiku tagħhom, inkluż permezz ta' kuntatti regolari f'livell politiku għoli, u jikkontribwixxu għall-iżviluppi normattivi u ta' politika ta' xulxin f'dawn l-oqsma:
L-UE ser tappoġġa lill-Kunsill tal-Ewropa, lill-Qorti Ewropea tad-Drittijiet tal-Bniedem u lis-sistema tal-Konvenzjoni tad-Drittijiet tal-Bniedem bħala l-istrumenti prinċipali biex jitħarsu d-drittijiet tal-bniedem fl-Ewropa.
F'dan ir-rigward, l-UE ttenni l-impenn tagħha li taderixxi mal-Konvenzjoni Ewropea dwar id-Drittijiet tal-Bniedem.
L-Unjoni ser tkompli taġixxi fi sħubija mal-Kunsill tal-Ewropa fl-implimentazzjoni tal-prijoritajiet tal-UE dwar id-drittijiet tal-bniedem fir-relazzjonijiet esterni tagħha, kif iggwidata mill-Pjan ta' Azzjoni tal-UE dwar id-Drittijiet tal-Bniedem u d-Demokrazija (2020-2024).
Biex tiġi żgurata d-dinjità tal-bniedem, l-abolizzjoni tal-piena tal-mewt u l-qerda tat-tortura u ta' trattament ħażin ieħor huma essenzjali.
L-UE u l-Kunsill tal-Ewropa ser ikomplu jappoġġaw, f'kooperazzjoni mas-soċjetà ċivili u l-NGOs, żieda fid-dibattiti pubbliċi, attivitajiet ta' sensibilizzazzjoni u tqajjim ta' kuxjenza fir-rigward tal-piena tal-mewt u l-impatt terribbli tagħha fuq l-individwi, il-familji u s-soċjetajiet, il-qerda tat-tortura u r-rimedju għall-vittmi.
Il-ħruġ ta' Dikjarazzjoni Konġunta annwali bejn l-UE u l-Kunsill tal-Ewropa kontra l-piena tal-mewt juri l-impenn qawwi favur l-eliminazzjoni tal-piena kapitali madwar id-dinja.
F'kooperazzjoni mal-Kunsill tal-Ewropa, l-UE ser tkompli l-ħidma tagħha biex tippromwovi l-ugwaljanza bejn il-ġeneri, inkluż it-tgawdija sħiħa u ugwali tad-drittijiet tal-bniedem min-nisa kif ukoll l-awtonomizzazzjoni u l-parteċipazzjoni tagħhom kemm fl-Istati Membri tagħha kif ukoll fir-relazzjonijiet esterni tagħha.
L-UE ser tikkoopera wkoll mal-Kunsill tal-Ewropa biex jipprevjenu u jiġġieldu kontra l-vjolenza fuq in-nisa u l-vjolenza domestika.
Il-"Konvenzjoni ta' Istanbul" tal-Kunsill tal-Ewropa dwar il-prevenzjoni u l-ġlieda kontra l-vjolenza fuq in-nisa u l-vjolenza domestika ġiet ratifikata u qed tiġi implimentata minn 21 Stat Membru tal-UE.
L-UE u l-Kunsill tal-Ewropa ser ifittxu li jidentifikaw sinerġiji bejn l-oqfsa legali dwar id-drittijiet tan-nisa u impenji politiċi bħall-Aġenda dwar in-Nisa, il-Paċi u s-Sigurtà, u jesploraw attivitajiet u programmi konġunti dwar in-Nisa, il-Paċi u s-Sigurtà u l-ugwaljanza bejn il-ġeneri, f'konformità mal-politika esterna tal-UE.
L-UE ser tkompli bl-isforzi konġunti tagħha mal-Kunsill tal-Ewropa bl-għan li tavvanza l-protezzjoni u l-promozzjoni tad-drittijiet tat-tfal, kif stabbilit fl-Istrateġija tal-UE dwar id-Drittijiet tat-Tfal, il-konklużjonijiet tal-Kunsill dwar l-istrateġija tal-UE dwar id-drittijiet tat-tfal, u l-Istrateġija l-ġdida tal-Kunsill tal-Ewropa dwar id-Drittijiet tat-Tfal (2022-2027): "Id-Drittijiet tat-Tfal fl-Azzjoni: minn implimentazzjoni kontinwa għal innovazzjoni konġunta".
Dan għandu jinkludi kooperazzjoni biex tissaħħaħ il-parteċipazzjoni tat-tfal fil-ħajja politika u demokratika, titrawwem ġustizzja adatta għat-tfal, jiġu promossi sistemi integrati għall-protezzjoni tat-tfal, jiġu protetti t-tfal mill-esponiment għal kontenut online dannuż jew illegali, u jiġi żgurat li l-awtoritajiet u s-servizzi rilevanti kollha jaħdmu flimkien biex jipproteġu u jappoġġaw lit-tfal.
Il-Kunsill tal-Ewropa huwa sieħeb ewlieni tal-Unjoni Ewropea fil-ġlieda kontra l-abbuż sesswali tat-tfal, pereżempju billi jfakkar it-18 ta' Novembru bħala l-Jum Ewropew dwar il-Protezzjoni tat-Tfal kontra l-Isfruttament Sesswali u l-Abbuż Sesswali.
L-Unjoni ser tkompli ssaħħaħ il-kooperazzjoni tagħha mal-entitajiet rilevanti kollha fi ħdan il-Kunsill tal-Ewropa hekk kif tavvanza bl-implimentazzjoni tal-Istrateġija tagħha għal ġlieda aktar effettiva kontra l-abbuż u l-isfruttament sesswali tat-tfal, li tkopri tliet aspetti ewlenin, jiġifieri l-prevenzjoni, l-appoġġ għall-investigazzjonijiet, u l-assistenza lill-vittmi.
L-abbuż u l-isfruttament sesswali tat-tfal huwa delitt mingħajr fruntieri.
Sabiex jiġi żgurat rispons tassew globali, u jissaħħu l-istandards globali biex it-tfal jiġu protetti kontra dawn id-delitti, l-Unjoni ser tkompli tippromwovi u tfittex li tasal għall-adeżjoni u r-ratifika tal-Konvenzjoni dwar il-Protezzjoni tat-Tfal kontra l-Isfruttament Sesswali u l-Abbuż Sesswali (il-Konvenzjoni ta' Lanzarote).
L-Unjoni Ewropea ser tkompli tikkomunika mal-Kunsill tal-Ewropa u l-Grupp ta' Esperti tiegħu dwar l-Azzjoni kontra t-Traffikar tal-Bnedmin (GRETA), f'konformità mal-Istrateġija tal-UE dwar il-Ġlieda Kontra t-Traffikar tal-Bnedmin 2021-2025 u mad-Direttiva 2011/36/UE tal-Parlament Ewropew u tal-Kunsill tal-5 ta' April 2011 dwar il-prevenzjoni u l-ġlieda kontra t-traffikar tal-bnedmin u l-protezzjoni tal-vittmi tiegħu, bil-għan li jissaħħu l-prevenzjoni tat-traffikar tal-bnedmin u r-rispons għalih, jittejbu l-protezzjoni, l-appoġġ u l-awtonomizzazzjoni tal-vittmi, speċjalment in-nisa u t-tfal, u tissaħħaħ il-kooperazzjoni reġjonali fuq id-dimensjoni internazzjonali ta' dan id-delitt.
L-Unjoni Ewropea ser tkompli tappoġġa wkoll l-isforzi tal-Kunsill tal-Ewropa fir-rigward tad-drittijiet tal-bniedem tal-migranti u r-refuġjati, b'attenzjoni partikolari għan-nisa u l-persuni f'sitwazzjonijiet vulnerabbli bħal tfal mhux akkumpanjati, persuni LGBTI, persuni b'diżabbiltà jew persuni li qed jiffaċċjaw diskriminazzjoni jew vjolenza.
L-Unjoni tikkommetti ruħha għad-drittijiet tal-bniedem u s-salvagwardji proċedurali fir-rigward tal-migranti u l-persuni kollha li jfittxu ażil, b'mod partikolari dawk li qed jaħarbu mill-gwerra ta' aggressjoni tar-Russja kontra l-Ukrajna.
Il-proposti skont il-Patt il-Ġdid dwar il-Migrazzjoni u l-Ażil flimkien ma' dawk relatati ma' każijiet ta' strumentalizzazzjoni tal-migranti u l-attivazzjoni immedjata tad-Direttiva dwar il-Protezzjoni Temporanja huma prova ta' dan.
L-UE u l-Kunsill tal-Ewropa ser itejbu l-iskambji u l-komunikazzjoni dwar politiki u inizjattivi għall-ġlieda kontra r-razziżmu u l-antisemitiżmu.
L-UE ser tikkoopera mill-qrib mad-dipartimenti speċjalizzati tal-Kunsill tal-Ewropa u l-Kummissjoni Ewropea tiegħu kontra r-Razziżmu u l-Intolleranza (ECRI) fil-qasam tal-ġlieda kontra d-diskriminazzjoni, inkluż fil-ġlieda kontra l-antisemitiżmu u s-sostenn tal-ħajja Lhudija, f'konformità mal-Istrateġija tal-UE dwar il-ġlieda kontra l-antisemitiżmu u s-sostenn tal-ħajja Lhudija għall-2021-2030 u l-konklużjonijiet tal-Kunsill tal-2022 dwar il-ġlieda kontra r-razziżmu u l-antisemitiżmu.
Il-kollaborazzjoni bejn l-UE u l-Kunsill tal-Ewropa (KtE) ser tkompli fil-qasam tal-libertà ta' reliġjon jew twemmin, inkluż id-drittijiet ta' persuni li jagħmlu parti minn minoranzi li jesprimu r-reliġjon tagħhom permezz ta' prattiki kulturali, tradizzjonali u reliġjużi speċifiċi jew id-dritt tagħhom li ma jkollhomx twemmin reliġjuż, f'konformità mal-Karta dwar id-Drittijiet Fundamentali.
Il-persuni li jagħmlu parti minn minoranzi u gruppi vulnerabbli, inkluż il-persuni LGBTI, spiss ikunu fost il-persuni l-aktar milqutin f'sitwazzjonijiet ta' kunflitt u emerġenzi umanitarji.
Il-gwerra ta' aggressjoni mhux provokata u mhux ġustifikata tar-Russja kontra l-Ukrajna għal darb'oħra wriet li għad fadal xi jsir biex dawn jingħataw appoġġ u protezzjoni.
L-UE ser tkompli tikkoopera mal-Kunsill tal-Ewropa fil-ġlieda kontra d-diskriminazzjoni kontra persuni LGBTI, filwaqt li tqis l-inizjattivi konġunti mmirati biex jappoġġaw id-drittijiet tal-bniedem ta' dawn il-persuni.
Huma previsti wkoll attivitajiet konġunti biex jissaħħu d-drittijiet ta' persuni li jagħmlu parti minn minoranzi oħra, speċjalment dawk li ġejjin minn minoranzi razzjali jew etniċi jew li jagħmlu parti minn komunitajiet Rom jew Travellers 1 .
F'konformità mal-artikoli rilevanti dwar in-nondiskriminazzjoni tal-Konvenzjoni Ewropea dwar id-Drittijiet tal-Bniedem u l-Karta tad-Drittijiet Fundamentali tal-Unjoni Ewropea, l-UE u l-Kunsill tal-Ewropa ser jaħdmu flimkien bl-għan li jippromwovu r-rispett għad-diversità billi jipproteġu u jippromwovu d-drittijiet tal-bniedem ta' persuni li jagħmlu parti minn minoranzi nazzjonali f'konformità man-normi u l-istandards applikabbli tal-Kunsill tal-Ewropa u mar-rakkomandazzjonijiet applikabbli tal-Kummissjoni ta' Venezja.
Ser tingħata wkoll attenzjoni partikolari lill-attivitajiet konġunti mmirati biex jiġġieldu kontra t-tixrid tad-diskors ta' mibegħda u d-delitti ta' mibegħda fl-Ewropa, online u offline, kif stabbilit fil-Komunikazzjoni tal-Kummissjoni Ewropea "Ewropa aktar inklużiva u protettiva: l-estensjoni tal-lista ta' reati fl-UE għad-diskors ta' mibegħda u r-reati ta' mibegħda", adottata f'Diċembru 2021.
Fil-kuntest tad-drittijiet ekonomiċi u soċjali, l-UE ser taħdem flimkien mal-Kunsill tal-Ewropa dwar ir-rispett, il-protezzjoni u l-garanzija tad-drittijiet tal-bniedem f'konformità mal-Karta Soċjali Ewropea u l-Karta Soċjali Ewropea (ESC) riveduta, li jagħmlu enfasi fuq id-drittijiet tal-persuni akbar fl-età, in-nisa, it-tfal, il-persuni b'diżabbiltà u l-ħaddiema migranti.
Il-fergħat ewlenin ta' kooperazzjoni f'dan il-qasam ser jiffukaw fuq il-promozzjoni ta' xogħol deċenti għal kulħadd u b'mod partikolari l-implimentazzjoni ta' politika ta' tolleranza żero dwar it-tħaddim tat-tfal u l-qerda tax-xogħol furzat; it-tnaqqis tal-inugwaljanzi permezz tal-ġlieda kontra l-faqar u l-esklużjoni soċjali, il-promozzjoni ta' aċċess universali għall-protezzjoni soċjali u aċċess nondiskriminatorju għas-servizzi soċjali; id-djalogu soċjali; id-dritt għal kundizzjonijiet tax-xogħol sikuri u tajbin għas-saħħa għal kulħadd, dinja tax-xogħol mingħajr vjolenza u molestja kif ukoll ġestjoni responsabbli fil-ktajjen tal-provvista globali.
Il-kooperazzjoni mal-Kunsill tal-Ewropa fil-promozzjoni tad-drittijiet soċjali tidher ukoll fl-involviment tiegħu fil-fora biannwali biex tiġi mmonitorjata l-implimentazzjoni tal-impenji li saru fis-Summit Soċjali tal-UE f'Porto fl-2021.
L-UE ser tippromwovi wkoll l-implimentazzjoni effettiva tal-ESC u l-protokolli tagħha, u ssegwi b'interess il-proċess ta' riforma li għaddej bħalissa bl-għan li tittejjeb is-sistema tal-ESC.
L-Unjoni Ewropea ser tkompli ssaħħaħ il-kooperazzjoni li ilha teżisti mal-gruppi ta' esperti tal-Kunsill tal-Ewropa fil-qasam tal-politika tad-demm, it-tessuti u ċ-ċelloli, il-mutwalizzazzjoni tar-riżorsi, l-għoti ta' protezzjoni aħjar kemm lid-donaturi kif ukoll lir-riċevituri, f'konformità mad-drittijiet tal-bniedem u mar-rekwiżiti etiċi tal-Istati Membri, biex jiġi żgurat rispons aħjar għall-ħtiġijiet tas-saħħa pubblika.
Il-kooperazzjoni mad-Direttorat Ewropew għall-Kwalità tal-Mediċini u l-Kura tas-Saħħa (EDQM) ser tikkontribwixxi wkoll għal dan l-għan.
Ir-rikonoxximent politiku tad-dritt għal ambjent nadif, san u sostenibbli bħala dritt tal-bniedem, kif stabbilit mir-Riżoluzzjoni 48/13 tal-Kunsill tad-Drittijiet tal-Bniedem tan-NU u r-Riżoluzzjoni A/76/L.75 tal-Assemblea Ġenerali tan-NU, huwa suġġett kruċjali ieħor ta' kollaborazzjoni li fil-qafas tiegħu ż-żewġ organizzazzjonijiet jistgħu jikkontribwixxu b'mod reċiproku għal sensibilizzazzjoni akbar u għall-possibbiltà ta' żviluppi normattivi ġodda.
L-UE tilqa' bi pjaċir l-adozzjoni tar-Rakkomandazzjoni tal-Kumitat tal-Ministri dwar id-drittijiet tal-bniedem u l-protezzjoni tal-ambjent; hija ser tappoġġa l-implimentazzjoni tagħha kif ukoll il-ħidma futura tal-KtE fuq is-suġġett.
L-UE ser tagħmel sforz ukoll biex tiżgura l-istabbiltà istituzzjonali u finanzjarja fit-tul tal-Konvenzjoni dwar il-Ħarsien tal-Ħajja Selvaġġa u l-Ambjenti Naturali tal-Ewropa (il-Konvenzjoni ta' Berna), li l-Unjoni tagħmel parti minnha, u li tenfasizza l-importanza li n-natura titħares b'mod responsabbli u sostenibbli, li jġib ukoll benefiċċji għall-benesseri tal-umanità.
Il-gwerra ta' aggressjoni tar-Russja kontra l-Ukrajna tissottolinja bl-aktar mod ċar ir-rwol kruċjali tal-media indipendenti u kredibbli, b'mod partikolari fi żminijiet ta' kunflitt, u turi l-vulnerabbiltà tal-ħaddiema tal-media li jagħtu aġġornamenti dwar il-gwerra u miż-żoni tal-gwerra.
F'kooperazzjoni mal-Kunsill tal-Ewropa, l-Unjoni Ewropea ser tkompli tindirizza l-isfidi li jaffettwaw l-indipendenza u l-vijabbiltà tal-media, ixekklu d-diversità, u jikkompromettu s-sikurezza tal-ġurnalisti u ta' professjonisti oħra tal-media u l-fiduċja tal-pubbliku fl-informazzjoni.
L-UE ser issaħħaħ il-komunikazzjoni mal-Kunsill tal-Ewropa sabiex ittejjeb il-kollaborazzjoni fir-rigward tal-libertà tal-espressjoni, il-libertà tal-media, is-sikurezza tal-ġurnalisti u l-ġlieda kontra l-manipulazzjoni tal-informazzjoni, id-diżinformazzjoni online u offline u l-kawżi strateġiċi kontra l-parteċipazzjoni pubblika, u sabiex tikkontribwixxi għal koordinazzjoni aktar effiċjenti tal-inizjattivi internazzjonali biex jiġi evitat ir-riskju ta' xogħol doppju.
L-UE tirrakkomanda lid-Delegazzjonijiet tal-UE biex jinżammu infurmati dwar it-twissijiet relatati mal-pajjiż speċifiku tagħhom tal-Pjattaforma tal-KtE biex jippromwovu l-protezzjoni tal-ġurnaliżmu u s-sikurezza tal-ġurnalisti, kif ukoll biex jippromwovu l-parteċipazzjoni sinifikattiva tas-soċjetà ċivili, il-protezzjoni tad-difensuri tad-drittijiet tal-bniedem u l-libertà ta' assoċjazzjoni u ta' għaqda paċifika.
L-UE ser tkompli tappoġġa l-ħidma tal-istituzzjonijiet nazzjonali tad-drittijiet tal-bniedem, id-difensuri tad-drittijiet tal-bniedem (HRDs) u l-organizzazzjonijiet indipendenti tas-soċjetà ċivili, inkluż l-organizzazzjonijiet immexxija min-nisa u miż-żgħażagħ, u ser tikkoopera biex tiżgura l-parteċipazzjoni effettiva u sinifikattiva tagħhom fil-proċessi tal-Kunsill tal-Ewropa.
Il-kooperazzjoni mal-Kunsill tal-Ewropa hija importanti wkoll fir-rigward ta' mekkaniżmi tal-UE bħall-Protezzjoni tad-Difensuri.
Fil-qasam tad-drittijiet tal-bniedem u l-intelliġenza artifiċjali, l-Unjoni Ewropea ser tkompli taħdem mal-Kunsill tal-Ewropa biex jiġi żgurat approċċ responsabbli u ffukat fuq id-drittijiet tal-bniedem għall-iżvilupp, id-disinn u l-applikazzjoni tal-intelliġenza artifiċjali.
Fil-qafas tal-Kumitat għall-Intelliġenza Artifiċjali, l-UE ser tikkontribwixxi għat-tfassil ta' strument legalment vinkolanti ta' natura trażversali dwar l-intelliġenza artifiċjali, ibbażat fuq l-istandards tal-Kunsill tal-Ewropa dwar id-drittijiet tal-bniedem, id-demokrazija u l-istat tad-dritt u li jwassal għall-innovazzjoni, filwaqt li tagħmel sforz biex tiżgura l-konsistenza tal-istrument tal-Kunsill tal-Ewropa mal-acquis eżistenti tal-UE u mal-Att propost dwar l-Intelliġenza Artifiċjali, filwaqt li tqis l-iżviluppi matul il-proċess leġiżlattiv.
Fil-kuntest ġeopolitiku attwali, is-sitwazzjoni tad-drittijiet tal-bniedem fiż-żoni ta' kunflitt fit-tul ser tkompli tirċievi wkoll l-attenzjoni u l-appoġġ sħaħ tal-Unjoni Ewropea.
L-UE tagħmel sforz biex tipproteġi u ssaħħaħ id-demokrazija madwar id-dinja billi tikkontribwixxi għall-bini ta' sistemi demokratiċi aktar reżiljenti.
Imsejjes fuq l-Istrateġija Globali tal-UE, it-tisħiħ tad-demokrazija barra mill-UE huwa fl-interess strateġiku tal-Unjoni, peress li jikkontribwixxi għall-aspetti fil-qalba tal-Politika Estera u ta' Sigurtà Komuni tal-UE (il-paċi u s-sigurtà, il-multilateraliżmu, l-iżvilupp u l-migrazzjoni).
Il-Konklużjonijiet tal-Kunsill tal-2019 dwar id-Demokrazija u l-Pjan ta' Azzjoni tal-UE għad-Drittijiet tal-Bniedem u d-Demokrazija 2020-2024 ħadu nota tal-kuntest diffiċli għad-demokrazija madwar id-dinja li dejjem sejjer għall-agħar.
L-UE ser tikkoopera mal-Kunsill tal-Ewropa biex tiġġieled kontra l-interferenza manipulattiva, li tinkludi kampanji ta' diżinformazzjoni, u biex tindirizza l-isfidi eżistenti għad-demokrazija billi tappoġġa l-kompetenza diġitali, l-edukazzjoni ċivika u trasparenza u inklużività akbar fil-proċessi demokratiċi.
L-UE tibbenefika b'mod sostanzjali mill-għarfien espert tal-Kummissjoni ta' Venezja, b'mod partikolari mill-għarfien espert tagħha fit-titjib tal-istandards kostituzzjonali u l-liġi elettorali.
L-UE ser tfittex li ssaħħaħ il-kooperazzjoni tagħha mal-Kummissjoni ta' Venezja u s-Segretarjat tagħha fit-trawwim ta' riformi elettorali, inkluż dawk ibbażati fuq ir-rakkomandazzjonijiet tal-Missjonijiet ta' Osservazzjoni Elettorali tal-UE.
Fil-qasam tal-edukazzjoni, l-UE u l-Kunsill tal-Ewropa ser ikomplu l-kooperazzjoni siewja tagħhom permezz ta' għadd ta' proġetti emblematiċi ta' suċċess, b'enfasi fuq il-ħtieġa li jiġi żgurat aċċess effettiv, ugwali u inklużiv għal edukazzjoni ġenerali ta' kwalità għal kulħadd, inkluż it-tfal Rom 2 .
L-importanza tal-kooperazzjoni hija enfasizzata aktar mill-ħtiġijiet tat-tfal Ukreni li ħadu rifuġju fil-pajjiżi tal-Unjoni Ewropea.
L-UE ser tkompli bl-appoġġ tagħha għall-Osservatorju għat-Tagħlim tal-Istorja fl-Ewropa permezz tal-proġett HISTOLAB, filwaqt li ssaħħaħ l-importanza tar-rwol tal-edukazzjoni dwar l-istorja fil-preservazzjoni tad-demokrazija fl-Ewropa kif ukoll trawwem sens ta' identità u ċittadinanza Ewropej.
L-UE u l-Kunsill tal-Ewropa ser ikomplu jaħdmu flimkien għall-iżvilupp ta' Żona Ewropea ta' Edukazzjoni Għolja inklużiva, innovattiva u interkonnessa, speċjalment billi jippromwovu l-prinċipji demokratiċi u d-drittijiet tal-bniedem.
Fil-qasam tat-tagħlim tal-lingwi, il-ħidma komuni, bħall-ftehim ta' kooperazzjoni attwali maċ-Ċentru Ewropew għal-Lingwi Moderni tal-Kunsill tal-Ewropa, għandha l-għan li tippromwovi l-ugwaljanza u n-nondiskriminazzjoni billi tiddefinixxi approċċ Ewropew komuni għall-apprendiment tal-lingwi.
Għandha wkoll l-għan li toffri edukazzjoni ta' kwalità għall-istudenti migranti - kompetenzi lingwistiċi żviluppati ħafna jinbidlu f'kompetenzi trażversali ewlenin biex jiġu appoġġati l-apprendiment, l-integrazzjoni, l-impjegabbiltà u l-koeżjoni soċjali.
L-edukazzjoni multilingwi hija importanti biex jiġu appoġġati d-demokrazija u l-parteċipazzjoni inklużiva taċ-ċittadini kollha, inkluż il-persuni li jagħmlu parti minn minoranzi.
L-UE u l-Kunsill tal-Ewropa għandhom kooperazzjoni li ilha teżisti u li tħalli impatt fil-qasam taż-żgħażagħ.
Is-Sħubija taż-Żgħażagħ bejn l-UE u l-Kunsill tal-Ewropa tippromwovi politiki parteċipattivi għaż-żgħażagħ f'firxa ta' oqsma, fosthom l-appoġġ għall-edukazzjoni u l-għoti ta' għodod xierqa liż-żgħażagħ fid-dawl tat-tranżizzjoni diġitali.
Fl-2023, is-Sħubija taż-Żgħażagħ ser tikkontribwixxi għal-legat tas-Sena Ewropea taż-Żgħażagħ 2022 u l-kisba tal-objettivi tagħha.
Eżempju ieħor ta' din il-kooperazzjoni huwa marbut mal-implimentazzjoni tal-Aġenda Ewropea għall-Ħidma fost iż-Żgħażagħ, li tagħti qafas strateġiku biex jissaħħaħ u jissawwar l-iżvilupp tal-ħidma fost iż-żgħażagħ.
L-UE ser tkompli taħdem mal-Kunsill tal-Ewropa biex tawtonomizza liż-żgħażagħ, filwaqt li tirrikonoxxi r-rwol kruċjali tagħhom fit-tfassil tal-politika.
F'nofs l-2023, iż-żewġ istituzzjonijiet sħab ser jagħtu bidu għal djalogu biex jiġi abbozzat il-pjan ta' ħidma l-ġdid tas-Sħubija taż-Żgħażagħ bejn l-UE u l-Kunsill tal-Ewropa għall-perjodu 2024-2025.
L-UE ser tqis l-opportunitajiet għal kooperazzjoni mal-Kunsill tal-Ewropa fil-qafas tas-Sena Ewropea tal-Ħiliet 2023.
L-isport jista' jkun għodda siewja għall-promozzjoni tad-drittijiet tal-bniedem u l-benesseri taċ-ċittadini Ewropej, b'mod partikolari wara l-pandemija.
L-UE ser tkompli l-kooperazzjoni kostruttiva tagħha mal-Kunsill tal-Ewropa fuq għadd ta' suġġetti ta' interess reċiproku f'dan il-qasam, bħall-ġlieda kontra d-diskors ta' mibegħda fl-isport u l-isport sikur.
L-Unjoni Ewropea involviet ruħha mill-qrib mal-Kunsill tal-Ewropa dwar l-adozzjoni tal-Konvenzjoni dwar il-Manipulazzjoni tal-Kompetizzjonijiet Sportivi (il-Konvenzjoni ta' Macolin), filwaqt li tappoġġa l-objettiv u l-prinċipji tagħha u tafferma l-importanza li titkompla l-ġlieda kontra l-manipulazzjoni tal-kompetizzjonijiet sportivi.
L-UE ssegwi wkoll l-evoluzzjoni tal-ħidma mwettqa fil-qafas tal-Konvenzjoni dwar Approċċ Integrat għas-Sikurezza, is-Sigurtà u s-Servizzi waqt Logħob tal-Futbol u Avvenimenti Sportivi Oħra (il-Konvenzjoni ta' St. Denis).
Ir-rispett tad-drittijiet kulturali huwa fattur kruċjali biex jinkiseb żvilupp sostenibbli.
L-UE ser tkompli tikkoopera mal-Kunsill tal-Ewropa biex tippromwovi l-aċċess għal attivitajiet kulturali u artistiċi, u biex tfiehem l-idea li l-kultura u d-djalogu interkulturali huma s-sisien ta' soċjetà moderna li toħloq il-kundizzjonijiet għall-espressjoni, il-preservazzjoni u l-iżvilupp ta' identitajiet distinti.
Id-diversità kulturali hija valur essenzjali tad-demokraziji u s-soċjetajiet ibbażati fuq ir-rispett u l-eżistenza paċifika flimkien.
L-UE u l-Kunsill tal-Ewropa għandhom ikomplu l-kooperazzjoni tagħhom biex joħolqu kundizzjonijiet li jsaħħu d-diversità kulturali, il-kreattività u r-rikonoxximent xieraq tad-drittijiet tal-awturi u l-artisti, filwaqt li jippromwovu l-valorizzazzjoni tal-oġġetti u s-servizzi kulturali.
L-UE ser tkompli tikkoopera mal-Kunsill tal-Ewropa fl-organizzazzjoni tal-Jiem Ewropej tal-Wirt bl-għan li jiżdied l-għarfien taċ-ċittadini Ewropej dwar il-wirt kulturali u naturali komuni tagħhom u biex dawn jiġu mħeġġa jinvolvu ruħhom b'mod attiv fil-ħarsien ta' dan il-wirt għall-ġenerazzjonijiet tal-preżent u tal-futur.
Għandha tiġi esplorata l-kooperazzjoni fir-rigward tal-protezzjoni tal-kwalità tal-pajsaġġ u d-diversità fil-politika pubblika, b'mod partikolari fil-qafas tad-dispożizzjonijiet tal-Konvenzjoni tal-Kunsill tal-Ewropa dwar il-Pajsaġġ relatati mal-kooperazzjoni internazzjonali u filwaqt li titqies il-leġiżlazzjoni tal-UE u l-inizjattivi li għaddejjin bħalissa.
Il-protezzjoni u l-ħarsien tal-wirt kulturali u naturali, kif ukoll il-protezzjoni u l-promozzjoni tad-diversità lingwistika u kulturali, huma fundamentali għall-prevenzjoni tal-estremiżmu vjolenti, għall-ġlieda kontra d-diżinformazzjoni u għall-ġenerazzjoni ta' djalogu u inklużjoni pożittivi.
L-UE u l-Istati Membri tagħha jirrikonoxxu r-rwol tal-Ftehim Parzjali Estiż dwar ir-Rotot Kulturali tal-Kunsill tal-Ewropa għall-promozzjoni tal-identità u ċ-ċittadinanza Ewropej permezz tal-għarfien u s-sensibilizzazzjoni dwar il-wirt komuni tal-Ewropa, u l-iżvilupp ta' rabtiet u djalogu kulturali fl-Ewropa kif ukoll ma' pajjiżi u reġjuni oħra.
Ser ikomplu jippromwovu l-potenzjal tar-Rotot Kulturali tal-KtE għall-kooperazzjoni kulturali, l-iżvilupp territorjali sostenibbli, il-koeżjoni soċjali u l-unità Ewropea.
L-għarfien espert u r-rwol ta' riferiment tal-Kunsill tal-Ewropa għandhom importanza kruċjali fil-kuntest tal-pakkett annwali tat-Tkabbir tal-UE u l-Mekkaniżmu Ewropew tal-Istat tad-Dritt, li jinkludu t-tħejjija tal-edizzjonijiet li jmiss tar-Rapport annwali dwar l-Istat tad-Dritt, it-Tabella ta' Valutazzjoni tal-Ġustizzja tal-UE u t-titjib kontinwu tal-għodod tal-UE mmirati lejn il-protezzjoni tal-istat tad-dritt.
Il-kooperazzjoni mal-Kummissjoni ta' Venezja, il-GRECO, is-CEPEJ u l-korpi rilevanti l-oħra kollha tal-Kunsill tal-Ewropa ser tibqa' prijorità ewlenija għas-snin li ġejjin.
L-impenn tal-UE biex jitrawmu d-drittijiet tal-bniedem, id-demokrazija u l-istat tad-dritt jestendi għall-pajjiżi kandidati u l-kandidati potenzjali u għall-viċinat tal-UE, fejn l-UE ser tkompli l-kooperazzjoni tagħha mal-Kunsill tal-Ewropa biex tappoġġa lill-pajjiżi fit-twettiq ta' riformi u taħriġ essenzjali, fir-rigward tal-ġustizzja, il-ġlieda kontra l-korruzzjoni, il-promozzjoni tad-drittijiet tal-bniedem, u r-rwol tal-media ħielsa u indipendenti u tas-soċjetà ċivili, u – fir-rigward tal-pajjiżi kandidati u l-kandidati potenzjali – biex timmonitorja l-progress miksub f'dawk l-oqsma, f'konformità, fejn applikabbli/rilevanti, mal-metodoloġija msaħħa tal-proċess ta' adeżjoni.
L-UE ser tkompli wkoll il-kooperazzjoni mill-qrib tagħha mal-GRECO biex tippromwovi l-implimentazzjoni ta' standards biex tissaħħaħ il-ġlieda kontra l-korruzzjoni, u mal-MONEYVAL fir-rigward tal-ġlieda kontra l-ħasil tal-flus.
L-UE ser tkompli taħdem mal-Kunsill tal-Ewropa biex jiġu appoġġati l-isforzi għat-tisħiħ tal-istat tad-dritt u l-ġlieda kontra l-korruzzjoni fiż-żona tat-Tkabbir u tal-Viċinat tal-UE, jissaħħu l-kapaċitajiet fir-rigward tal-prevenzjoni u t-trażżin tal-korruzzjoni u tal-ġlieda kontra l-ħasil tal-flus, u jiġu żgurati risponsi ġudizzjarji effettivi.
F'konformità mal-Istrateġija tal-UE dwar id-Drogi 2021-2025 u l-Pjan ta' Azzjoni tal-UE dwar id-Drogi 2021-2025 li jistabbilixxu l-qafas politiku u l-prijoritajiet għall-politika tal-UE dwar id-drogi fis-snin li ġejjin, l-UE ser tkompli l-kooperazzjoni mill-qrib tagħha mal-Grupp ta' Kooperazzjoni Internazzjonali tal-Kunsill tal-Ewropa dwar id-Drogi u d-Dipendenzi (il-Grupp Pompidou) biex tipprovdi għarfien, appoġġ u soluzzjonijiet għal politiki effettivi dwar id-drogi li jkunu bbażati fuq l-evidenza u li jirrispettaw bis-sħiħ id-drittijiet tal-bniedem.
It-terroriżmu u l-estremiżmu vjolenti jikkostitwixxu theddid serju għad-drittijiet tal-bniedem, id-demokrazija u l-istat tad-dritt.
L-UE tikkommetti ruħha li taħdem mill-qrib mal-Kunsill tal-Ewropa biex ittejjeb ir-rispons tagħha fis-settur tal-ġustizzja kriminali f'oqsma bħar-radikalizzazzjoni li jwasslu għat-terroriżmu u l-estremiżmu vjolenti, u r-riintegrazzjoni u r-riabilitazzjoni ta' awturi ta' reati terroristiċi.
Ser tingħata attenzjoni speċjali lill-abbuż tal-internet minn estremisti u terroristi, u lir-radikalizzazzjoni fil-ħabsijiet.
Fil-qasam tal-ġlieda kontra ċ-ċiberkriminalità, l-UE ser tkompli taħdem mal-Kunsill tal-Ewropa fil-qafas tal-Konvenzjoni ta' Budapest dwar iċ-Ċiberkriminalità u l-protokolli addizzjonali tagħha.
Ser tippromwovi l-Konvenzjoni ta' Budapest bħala qafas għall-kooperazzjoni internazzjonali u t-tisħiħ tal-kapaċitajiet.
Fil-qasam tat-traffikar ta' oġġetti kulturali, l-UE ser taħdem flimkien mal-Kunsill tal-Ewropa fir-rigward tal-Konvenzjoni tal-Kunsill tal-Ewropa dwar ir-Reati marbutin mal-Proprjetà Kulturali (il-konvenzjoni ta' Nikosija), filwaqt li tqis ukoll il-prinċipji u l-obbligi stabbiliti fil-Konvenzjoni Internazzjonali tal-UNESCO tal-1970 dwar il-Mezzi ta' Projbizzjoni u ta' Prevenzjoni tal-Importazzjoni, tal-Esportazzjoni u tat-Trasferiment Illeċiti tas-Sjieda tal-Proprjetà Kulturali.
L-UE ser tippromwovi l-Konvenzjoni u l-għanijiet tagħha li tipprevjeni u tiġġieled kontra t-traffikar illeċitu u l-qerda tal-proprjetà kulturali, b'mod partikolari fil-kuntest tal-Pjan ta' Azzjoni tal-UE li jmiss dwar it-Traffikar ta' Oġġetti Kulturali.
L-UE ser taħdem flimkien mal-Kunsill tal-Ewropa b'appoġġ għan-NU u inizjattivi multilaterali oħra relatati mal-istat tad-dritt
1 Ara l-Istrateġija tal-UE dwar l-Ugwaljanza tal-LGBTIQ 2020-2025 u l-Pjan ta' Azzjoni tal-UE Kontra r-Razziżmu 2020-2025.
2 F'konformità mal-Qafas Strateġiku taż-Żona Ewropea għall-Edukazzjoni u l-Qafas Strateġiku tal-UE għar-Rom għall-Ugwaljanza, għall-Inklużjoni u għall-Parteċipazzjoni.
Konklużjonijiet dwar il-prijoritajiet tal-UE għall-kooperazzjoni mal-Kunsill tal-Ewropa fl-2023-2024
L-Unjoni Ewropea u l-Kunsill tal-Ewropa - Sħubija bbażata fuq il-valuri, skeda informattiva tas-SEAE
Kienet sena diffiċli - laħħaqna mal-impatt kontinwu tal-pandemija, l-invażjoni tar-Russja fl-Ukrajna, il-problemi tal-provvista tal-enerġija, l-inflazzjoni u l-kriżi tal-għoli tal-ħajja.
Is-siġra tal-Milied imżejna barra l-Parlament Ewropew fi Strasburgu Filwaqt li enfasizzat il-ħtieġa ta' ġustizzja, solidarjetà u paċi, il-President tal-Parlament Roberta Metsola qalet f'messaġġ tal-Milied, "Ninsab kburija li meta ġejna għas-si u n-no, l-Ewropa ingħaqdet quddiem l-aggressjoni u baqgħet soda fl-appoġġ tagħna lejn l-Ukrajna u l-poplu tagħha."
B'riflessjoni ta' dak l-appoġġ, il-Parlament ta l- Premju Sakharov 2022 għal-libertà tal-ħsieb lin-nies kuraġġużi tal-Ukrajna.
Tgħallem aktar dwar kif il- Parlament qed jappoġġa lill-Ukrajna.
Il-Parlament ilu jaħdem biex jindirizza l-kwistjonijiet li jolqtu lil kulħadd u se jkompli dak ix-xogħol is-sena d-dieħla.
Ara l-artiklu tagħna fl-aħħar ġimgħa ta' Diċembru dwar is-suġġetti ewlenin li ġejjin fl-2023.
Ara liem huma l-films nominati għall-Premju LUX tal-Udjenza 2023.
Premju LUX tal-Udjenza Il- films nominati tħabbru waqt iċ-ċerimonja tal-Premjijiet tal-Films Ewropej f'Reykjavík.
Organizzat mill-Parlament Ewropew u l-Akkademja Ewropea tal-Films bi sħab mal-Kummissjoni Ewropea u Europa Cinema, il-Premju LUX tal-Udjenza jgħaqqad il-klassifikazzjonijiet tal-pubbliku Ewropew mal-klassifikazzjonijiet tal-MPE f'waħda mill-akbar ġuriji tal-films fl-Ewropa.
In-nominati ta' din is-sena joffru taħlita eklettika ta' temi, approċċi u eċċitamenti viżwali.
Il-ħames films huma koprodotti minn aktar minn 10 pajjiżi, li juru aktar ir-rikkezza kulturali Ewropea.
Il-ħafna raġunijiet għall-parteċipazzjoni
Hemm diversi raġunijiet għaliex għandek tkun eċċitat dwar l-edizzjoni tal-2023 tal-Premju LUX tal-Udjenza:
Se jkun hemm għażla ta' ħames films , minflok tlieta bħal fis-snin ta' qabel, li jipprovdu aktar diversità u aktar għażliet
Se jkunu sottotitolati bl-24 lingwa uffiċjali kollha tal-UE
M'għandekx għalfejn tarahom kollha: tista' tikklassifika kwalunkwe film fuq pjattaforma ta' klassifikazzjoni ġdida fjamanta
Il- perjodu ta' klassifikazzjoni ġie estiż sat-12 ta' Ġunju 2023, jumejn biss qabel iċ-ċerimonja tal-premjazzjoni.
Dan jagħti lok għal żvolti tal-aħħar minuta!
Skeda ta' żmien: kif se jintgħażel ir-rebbieħ tal-Premju LUX tal-Udjenza
Il-familja Solé tqatta' kull sajf tieħu ħsieb il-ġonna tagħhom f'Alcarràs, raħal żgħir fil-Katalunja.
Iżda l-għalliet ta' din is-sena jafu jkunu tal-aħħar għall-familja.
Il-qtigħ tas-siġar tal-ħawħ u l-installazzjoni ta' pannelli solari huma pjanijiet ġodda għall-art li qed jikkawżaw firda f'din il-familja kbira u magħquda.
Prodott fi Spanja u l-Italja
Emre, prosekutur żagħżugħ, jinħatar f'belt żgħira li qed tissielet ma' kriżi tal-ilma u skandli politiċi.
Wara diversi interazzjonijiet tensi, jispiċċa jidħol fil-politika lokali.
Meta Emre jibda jibni relazzjonijiet mal-editur tal-gazzetta lokali, ix-xnigħat iżidu l-pressjonijiet fuqu.
Direzzjoni: Emin Alper
Prodott f it-Turkija, Franza, il-Ġermanja, l-Olanda, il-Greċja u l-Kroazja
Il-ħbiberija bejn żewġ subien ta' 13-il sena, Leo u Remi, hija mfixkla f'daqqa.
Hu u jfittex biex jifhem x'ġara, Leo jdur lejn Sophie, omm Remi.
"Close" huwa film dwar il-ħbiberija u r-responsabbiltà.
Direzzjoni: Lukas Dhont
Prodott fi l-Belġju, Franza u l-Olanda
Satira mhux inibita fuq ir-rwoli, il-klassijiet soċjali u l-valur ekonomiku tas-sbuħija.
Il-mudelli Carl u Yaya jmorru fuq kruċiera lussuża Instagrammabbli b'passiġġieri sinjurissimi - oligarka Russu, negozjanti tal-armi Brittaniċi, u kaptan Marxist qarrieqi.
X'jista' jmur ħażin?
Direzzjoni: Ruben Östlund
Prodott fl-Isvezja, il-Ġermanja, Franza u r-Renju Unit
Kummiedja mużikali u romantika li fiha Alfredo, il-prinċep eredi tal-Portugall, jagħti rendikont mis-sodda tal-mewt taż-żmien tiegħu bħala pompier, fejn isir iħobb lill-għalliem tiegħu, Alfonso.
Prodott fil- Portugall u Franza
Uri l-imħabba tiegħek għall-films Ewropej
Ftit affarijiet jesprimu d-diversità, il-kreattività u l-vitalità tal-Ewropa aktar miċ-ċinema, allura għaliex ma tidħolx fil-films magħżula għall-Premju LUX tal-Udjenza 2023.
Ara u klassifika l-film favorit tiegħek sat-12 ta' Ġunju u tista' tirbaħ vjaġġ għaċ-Ċerimonja tal-Premjazzjoni fl-14 ta' Ġunju fil-Parlament Ewropew fi Strasburgu.
Il-President tal-Parlament Roberta Metsola tiltaqa' mal-President Ukren Volodymyr Zelenskyy waqt iż-żjara tagħha f'Kiev fl-1 ta' April Ikkonsulta l-kronoloġija tagħna biex ikollok stampa ġenerali tal-mod kif l-UE u l-Parlament Ewropew appoġġaw lill-Ukrajna fl-2022 mill-bidu tal-invażjoni Russa fl-24 ta' Frar.
Is-sekwenza taż-żmien hija f'ordni kronoloġiku bil-maqlub, dan ifisser li dak li ġara l-aktar reċentement se jidher fil-bidu u dak l-aktar qadim taħt nett.
Ara kif l-UE u l-Parlament qed jappoġġjaw lill-Ukrajna fl-2023 .
L-appoġġ tal-Unjoni Ewropea lill-Ukrajna
B'liema mod l-UE u l-Parlament Ewropew appoġġaw lill-Ukrajna fl-2022 mill-bidu tal-invażjoni Russa fl-24 ta' Frar.
Integrazzjoni Ewropea
Kooperazzjoni UE-Ukrajna
Il-Parlament jirrikonoxxi l-karestija Sovjetika tal-Holodomor bħala ġenoċidju tal-Ukreni
Il-Parlament jirrikonoxxi l-karestija Sovjetika tal-Holodomor fis-snin tletin bħala ġenoċidju tal-Ukreni.
Il-Membri jiddeploraw ukoll il-fatt li, 90 sena wara, ir-Russja qed terġa' tikkommetti delitti tal-waħx fl-Ukrajna.
Il-karestija tal-Holodomor rikonoxxuta bħala ġenoċidju
Tag: Reazzjonijiet tal-UE
Il-poplu Ukren jirbaħ il-Premju Sakharov 2022
Il-Premju Sakharov 2022 tal-Parlament jingħata lill-poplu kuraġġuż tal-Ukrajna, f'ċerimonja fi Strażburgu.
Il-poplu tal-Ukrajna jingħata l-Premju Sakharov 2022
Tag: Reazzjonijiet tal-UE
Il-Parlament japprova l-adattamenti għas-self ta' EUR 18-il biljun lill-Ukrajna
Il-Membri tal-PE laħqu qbil dwar regolament modifikat li jippermetti li l-pakkett ta' appoġġ ta' EUR 18-il biljun jiġi trasferit lill-Ukrajna wara l-veto tal-Ungerija fuq il-proposta oriġinali.
Self ta' EUR 18-il biljun approvat għall-Ukrajna
Tag: Kooperazzjoni UE-Ukrajna
Żejt Russu: l-UE taqbel dwar il-livell tal-limitu massimu tal-prezz
Il-pajjiżi tal-UE jiddeċiedu li jistabbilixxu limitu massimu tal-prezz taż-żejt għaż-żejt mhux maħdum u ż-żjut tal-petroleum u ż-żjut miksuba minn minerali bituminużi li joriġinaw jew jiġu esportati mir-Russja, għal $60 għal kull barmil.
Limitu massimu tal-prezz stabbilit għaż-żejt Russu
Tag: Sanzjonijiet
Metsola tappella għal aktar appoġġ militari lill-Ukrajna u rispons magħqud għall-kriżi tal-enerġija
Il-President tal-Parlament Roberta Metsola tappella għall-unità Ewropea fl-għoti ta' appoġġ militari lill-Ukrajna u fir-rispons għall-kriżi tal-enerġija fil-Kunsill Ewropew informali ta' Praga.
Il-President tal-Parlament tappella għal spinta fl-appoġġ militari lill-Ukrajna
Tag: Kooperazzjoni UE-Ukrajna
Il-MPE jappellaw għal żieda massiva fl-assistenza militari lill-Ukrajna
Il-MPE jħeġġu lill-pajjiżi u lill-organizzazzjonijiet internazzjonali kollha biex jikkundannaw b'mod inekwivoku r-referenda fittizji tar-Russja fit-territorji okkupati tal-Ukrajna u t-tentattiv tar-Russja li takkwista territorju bil-forza.
Il-Parlament jattakka r-referenda fittizji u jappella għal aktar appoġġ militari għall-Ukrajna
Tag: Reazzjonijiet tal-UE
Il-Parlament jappoġġa għajnuna addizzjonali għar-reġjuni tal-UE biex itaffu l-impatt tal-gwerra
Il-MPE japprovaw pjanijiet biex il-pajjiżi u r-reġjuni tal-UE jkunu jistgħu jirċievu appoġġ addizzjonali biex itaffu l-konsegwenzi tal-gwerra Russa fl-Ukrajna.
Appoġġ addizzjonali għall-pajjiżi u r-reġjuni tal-UE li jagħtu kenn lir-rifuġjati Ukreni
Tag: Rifuġjati
Is-Segretarju Ġenerali tal-Parlament joffri appoġġ fi żjara lill-Ukrajna
Klaus Welle, Segretarju Ġenerali tal-Parlament Ewropew, żar Kiev fil-21 u t-22 ta' Settembru wara li ġie mistieden mill-kontroparti tiegħu tal-Verkhovna Rada, Viacheslav Shtuchnyi.
Welle offra l-għajnuna tal-Parlament fl-iffaċilitar tal-adeżjoni tal-Ukrajna mal-UE: "Deħlin f'fażi ġdida tal-appoġġ tagħna lir-Rada.
L-enfasi se tinbidel minn appoġġ loġistiku għal wieħed leġiżlattiv: Kif nistgħu ngħinu bl-aħjar mod lill-Parlament Ukren fl-adeżjoni tiegħu mal-UE?"
Is-Segretarju Ġenerali tal-Parlament fi Kiev (bl-Ingliż)
Tag: Kooperazzjoni UE-Ukrajna
Il-Membri tal-PE jikkritikaw il-ksur tad-drittijiet tal-bniedem fl-Ukrajna
Il-Parlament jikkundanna bil-qawwa l-atroċitajiet li ġew irrappurtati li twettqu mill-Forzi Armati Russi.
Il-Membri tal-PE jenfasizzaw ukoll id-deportazzjoni furzata ta' ċivili Ukreni, inklużi t-tfal, lejn ir-Russja, kif ukoll il-prattiki abborranti tar-Russja fl-hekk imsejħa kampijiet ta' filtrazzjoni.
Ksur tad-drittijiet tal-bniedem fl-Ukrajna
Tag: Reazzjonijiet tal-UE
Il-Parlament japprova self ta' €5 biljun lill-Ukrajna
Il-Membri tal-PE japprovaw self makrofinanzjarja ta' €5 biljun f'għajnuna għall-Ukrajna biex tkopri l-ħtiġijiet ta' finanzjament akuti tagħha kkawżati mill-invażjoni tar-Russja.
Self ta' €5 biljun mill-UE bħala għajnuna finanzjarja lill-Ukrajna fid-dawl tal-aggressjoni Russa
Tag: Kooperazzjoni UE-Ukrajna
Proċedura simplifikata biex jintuża l-finanzjament reġjonali tal-UE biex jiġu indirizzati l-konsegwenzi tal-aggressjoni Russa
Il-Kumitat għall-Iżvilupp Reġjonali tal-Parlament jappoġġa regoli simplifikati għall-użu tal-fondi reġjonali tal-UE biex jiġu indirizzati l-konsegwenzi tal-aggressjoni Russa kontra l-Ukrajna.
FAST-CARE: Il-Membri tal-PE japplikaw proċedura rapida għall-appoġġ tal-UE b'rispons għall-gwerra tar-Russja fl-Ukrajna
Tag: Reazzjonijiet tal-UE
Dibattitu dwar l-Istat tal-UE: L-Ukrajna, l-enerġija, it-tibdil fil-klima, l-ekonomija
Fid-dibattitu annwali dwar l-Istat tal-Unjoni Ewropea, il-Membri tal-PE jistaqsu lill-President Ursula von der Leyen dwar il-ħidma tal-Kummissjoni Ewropea f'din l-aħħar sena u l-pjanijiet futuri tagħha.
Inkluż dwar sfidi bħall-gwerra fl-Ukrajna u l-kriżi tal-enerġija.
Dibattitu dwar l-Istat tal-Unjoni Ewropea 2022
Tag: Reazzjonijiet tal-UE
Iċ-ċittadini Ukreni jistgħu jużaw il-liċenzja nazzjonali tas-sewqan fl-UE
Il-Membri tal-PE jappoġġaw proposta li tippermetti lir-rifuġjati Ukreni jżommu l-liċenzji nazzjonali tas-sewqan u teżentahom mill-obbligu li jbiddluhom ma' liċenzji tal-UE.
Iċ-ċittadini Ukreni jistgħu jużaw il-liċenzji tas-sewqan tagħhom fl-UE, jgħidu l-Membri tal-PE
Tag: Integrazzjoni Ewropea
L-operaturi tas-sajd u tal-akkwakultura li ntlaqtu mill-gwerra se jirċievu kumpens
Il-Membri tal-PE jaqblu li jagħtu għajnuna finanzjarja lis-setturi tas-sajd u tal-akkwakultura tal-UE li jħabbtu wiċċhom mal-konsegwenzi ekonomiċi tal-invażjoni Russa.
Is-setturi tas-sajd u tal-akkwakultura tal-UE se jirċievu kumpens għall-gwerra fl-Ukrajna
Tag: Reazzjonijiet tal-UE
Self ta' €1 biljun biex tingħata għajnuna lill-Ukrajna
Il-Membri tal-PE japprovaw self makrofinanzjarju ta' €1 biljun biex tingħata għajnuna lill-Ukrajna ħalli tkopri l-bżonnijiet ta' finanzjament tagħha li żdiedu b'mod qawwi minħabba l-gwerra.
Il-Membri tal-PE japprovaw self ta' €1 biljun lill-Ukrajna
Tag: Kooperazzjoni UE-Ukrajna
Membru ewlieni tal-PE jilqa' d-deċiżjoni li l-Ukrajna u l-Moldova jingħataw status ta' kandidat tal-UE
Il-President tal-Kumitat għall-Affarijiet Barranin tal-Parlament, David McAllister, ħareġ stqarrija li fiha jilqa' d-deċiżjoni tal-Kunsill dwar l-applikazzjonijiet għall-adeżjoni mal-UE tal-Ukrajna, tal-Moldova u tal-Georgia.
Status ta' kandidat tal-UE: Membru ewlieni tal-PE jilqa' d-deċiżjoni tal-Kunsill
Tag: Integrazzjoni Ewropea
Metsola: l-istatus ta' kandidat tal-UE se jsaħħaħ lill-Ukrajna u lill-UE
Il-President tal-Parlament Roberta Metsola stiednet lill-mexxejja tal-UE jagħtu l-istatus ta' kandidat tal-UE lill-Ukrajna u lill-Moldova fid-diskors tagħha fil-bidu ta' summit tal-UE apposta għalhekk.
Metsola: l-għoti tal-istatus ta' kandidat lill-Ukrajna u lill-Moldova se jsaħħaħ lill-UE
Tag: Integrazzjoni Ewropea
Il-Parlament jitlob l-istatus ta' kandidat għall-Ukrajna u għall-Moldova
Il-Membri tal-PE jadottaw riżoluzzjoni li fiha jistiednu lill-mexxejja tal-UE li kellhom summit dakinhar jagħtu l-istatus ta' kandidat tal-UE lill-Ukrajna u lill-Moldova "mingħajr dewmien".
Huma għandhom jagħmlu l-istess mal-Georgia "ladarba l-gvern tagħha jkun wettaq" il-prijoritajiet indikati mill-Kummissjoni Ewropea.
L-Ukrajna u l-Moldova għandhom jingħataw l-istatus ta' kandidat għall-UE mingħajr dewmien, jgħidu l-Membri tal-PE
Tag: Integrazzjoni Ewropea
Il-Prim Ministru Kroat jitlob l-istatus ta' kandidat għall-Ukrajna
Fid-diskors tiegħu lill-Membri tal-PE fl-ambitu tas-sensiela "Din hija l-Ewropa", il-Prim Ministru Kroat, Andrej Plenković, esprima xewqtu li l-Kunsill Ewropew jagħti l-istatus ta' kandidat lill-Ukrajna, kif ukoll lill-Moldova u lill-Georgia, wara li jiġu ssodisfati ċerti kundizzjonijiet.
Andrej Plenković: l-Ukrajna u l-Bożnija-Ħerzegovina għandhom jingħataw l-istatus ta' kandidat
Tag: Integrazzjoni Ewropea
Aktar appoġġ lill-pajjiżi tal-UE li jilqgħu lir-rifuġjati Ukreni
Il-Parlament japprova azzjonijiet li jsaħħu l-programmi ta' migrazzjoni tal-UE biex tingħata għajnuna lill-Istati Membri jlaħħqu mal-miżuri urġenti ta' ġestjoni tal-migrazzjoni u tal-fruntieri.
Ukrajna: il-Membri tal-PE jgħidu iva għall-pakkett ta' għajnuna tal-UE biex jgħinu lill-Istati Membri jilqgħu r-rifuġjati
Tag: Rifuġjati
Il-Membri tal-PE jitolbu aġġornament tal-politika barranija tal-UE bħala konsegwenza tal-gwerra fl-Ukrajna
F'risposta għall-gwerra tar-Russja fl-Ukrajna, il-Parlament jitlob aġġornament tal-politika barranija, ta' sigurtà u ta' difiża tal-UE.
Gwerra fl-Ukrajna: il-Membri tal-PE jridu lill-UE jkomplu bl-impenji fil-politika barranija
Tag: Kooperazzjoni UE-Ukrajna
Il-Membri tal-PE laqgħu pożittivament l-għaqda u aktar sanzjonijiet deċiżi mill-Kunsill Ewropew
Il-Membri tal-PE laqgħu pożittivament l-għaqda u aktar sanzjonijiet deċiżi mill-Kunsill Ewropew matul is-summit tat-30 ta' Mejju, iżda talbu li jingħataw aktar armi lill-Ukrajna u aktar attenzjoni għal dawk f'diffikultà fl-UE.
Summit UE: il-Membri tal-PE jilqgħu aktar sanzjonijiet kontra r-Russja
Tag: Sanzjonijiet
Stefanchuk jindirizza l-Parliament, jitlob appoġġ għall-applikazzjoni għall-adeżjoni mal-UE
Fid-diskors tiegħu tat-8 ta' Ġunju lill-Membri tal-PE, Ruslan Stefanchuk, President tal-Verkhovna Rada (il-Parlament Ukren) stieden lill-UE tapprova l-applikazzjoni ta' pajjiżu għall-adeżjoni.
Ruslan Stefanchuk iħeġġeġ lill-UE tagħti lill-istatus ta' kandidat lill-Ukrajna
Tag: Integrazzjoni Ewropea
Metsola: Jeħtiġilna nibdew nippjanaw l-impenn fit-tul biex nagħtu għajnuna lill-Ukrajna
Il-President tal-Parlament Roberta Metsola stiednet lill-mexxejja tal-UE jintrabtu b'impenn fit-tul fil-konfront tal-Ukrajna, anki billi tiġi żgurata l-indipendenza enerġetika tal-UE.
Metsola dwar l-Ukrajna: jeħtieġ li ninħallu mill-enerġija Russa
Tag: Kooperazzjoni UE-Ukrajna
Il-Membri tal-PE jitolbu tribunal speċjali jikkastiga lill-mexxejja politiċi u lill-kmandanti militari Russi
Il-Parlament jitlob lill-UE tappoġġa l-istabbiliment ta' tribunal internazzjonali speċjali biex jikkastiga r-reati ta' aggressjoni mwettqa kontra l-Ukrajna, li għalih il-Qorti Kriminali Internazzjonali m'għandha l-ebda ġuriżdizzjoni, u żżomm responsabbli l-mexxejja politiċi u l-kmandanti militari Russi u dawk tal-alleati tagħha.
Ukrajna: Il-MPE jridu tribunal internazzjonali speċjali għar-reati ta' aggressjoni
Tag: Reazzjonijiet tal-UE
Il-Parlament jagħti l-appoġġ tiegħu għal aktar setgħat għall-aġenzija tal-UE għall-investigazzjonijiet dwar id-delitti tal-gwerra
Il-Membri tal-PE japprovaw regoli ġodda li se jippermettu lill-Eurojust taħżen u tanalizza l-evidenza relatata ma' ġenoċidju, delitti kontra l-umanità u delitti tal-gwerra.
Il-Parlament japprova s-setgħat il-ġodda tal-Eurojust bħala appoġġ għall-investigazzjonijiet dwar id-delitti tal-gwerra
Tag: Reazzjonijiet tal-UE
Ftehim tal-UE għar-riforniment ta' riżervi ta' gass qabel ix-xitwa
In-negozjaturi tal-Parlament u tal-Kunsill jilħqu ftehim dwar regolament ġdid li jiffissa l-livell minimu obbligatorju ta' gass fil-faċilitajiet tal-ħżin għal 80% sal-1 ta' Novembru 2022.
Ftehim dwar il-pjanijiet tal-UE għar-riforniment ta' riżervi ta' gass qabel ix-xitwa
Tag: Reazzjonijiet tal-UE
Il-Membri tal-PE: is-sanzjonijiet kollha tal-UE kontra r-Russja għandhom japplikaw għall-Belarussja
Il-Parlament jilqa' l-proposta tal-Kummissjoni Ewropea għas-sitt pakkett ta' sanzjonijiet kontra r-Russja u l-Belarussja u jistieden lill-pajjiżi tal-UE fil-Kunsill jiżguraw l-implimentazzjoni komprensiva u rapida tiegħu.
Il-Membri tal-PE jgħidu li s-sanzjonijiet futuri kollha tal-UE maħruġa kontra r-Russja għandhom ikunu applikati rigorożament lill-Belarussja wkoll minħabba l-appoġġ tagħha għall-gwerra ta' aggressjoni fl-Ukrajna.
Il-Membri tal-PE jikkundannaw bil-qawwa l-appoġġ li r-reġim Belarussu ta lir-Russja
Tag: Sanzjonijiet
Il-Membri tal-PE japprovaw is-sospensjoni tad-dazji tal-UE fuq l-esportazzjonijiet Ukreni kollha
Il-Parlament jaqbel ma' sospensjoni ta' sena tad-dazji fuq l-importazzjoni tal-UE fuq l-esportazzjonijiet Ukreni kollha, biex jappoġġa lill-ekonomija tal-pajjiż.
Il-miżuri adottati jimmiraw li jneħħu l-ostakli għall-kummerċ.
Sospensjoni tad-dazji fuq l-importazzjonijiet mill-Ukrajna bħala appoġġ għall-ekonomija
Tag: Kooperazzjoni UE-Ukrajna
L-UE jeħtiġilha ssaħħaħ l-appoġġ għaċ-ċittadini u n-negozji tal-UE u l-għajnuna għall-Ukrajna
Il-Membri tal-PE jappellaw għal finanzjament biex jiġu indirizzati l-konsegwenzi tal-gwerra fl-Ukrajna, billi jiġu kkonfiskati l-assi tal-oligarki Russi, jintużaw ir-riżorsi proprji l-ġodda tal-UE u jintużaw b'mod sħiħ il-fondi disponibbli fil-baġit eżistenti tal-UE.
Meħtieġ l-appoġġ għall-Ukrajna u għan-negozji
Tag: Kooperazzjoni UE-Ukrajna
L-Ewrobarometru: L-Ewropej japprovaw ir-rispons tal-UE għall-gwerra fl-Ukrajna
Stħarriġ tal-Ewrobarometru Flash fl-Istati Membri kollha tal-UE juri appoġġ wiesa' fost iċ-ċittadini tal-UE favur ir-rispons tal-UE għall-invażjoni Russa tal-Ukrajna.
Riżultati tal-istħarriġ tal-Ewrobarometru Flash dwar l-appoġġ tal-UE lill-Ukrajna
Tag: Reazzjonijiet tal-UE
Il-Membri tal-PE jitolbu lir-Russja trodd lura l-ajruplani
Il-Membri tal-PE jitolbu lir-Russja trodd lura l-ajruplani mikrija li kienu ġew irreġistrati mill-ġdid fir-reġistru tal-inġenji tal-ajru Russu, fi ksur ċar tar-regoli internazzjonali dwar l-avjazzjoni ċivili, u jitolbu lill-UE tħarrax is-sanzjonijiet kontra Moska.
Il-Membri tal-PE jitolbu lir-Russja trodd lura l-ajruplani misruqa
Tag: Reazzjonijiet tal-UE
Gwerra fl-Ukrajna: protezzjoni għan-nisa mill-vjolenza u mill-isfruttament sesswali – riżoluzzjoni
Biex jiġu protetti n-nisa li qed jaħarbu mill-gwerra, il-Membri tal-PE jitolbu lill-UE u lill-pajjiżi ospitanti u ta' tranżitu kollha jiżguraw l-aċċess għas-servizzi tas-saħħa sesswali u riproduttiva, kif ukoll għall-kuri ostetriċi.
Il-Membri tal-PE jikkundannaw bil-qawwa l-użu tal-vjolenza sesswali u abbażi tal-ġeneru bħala arma tal-gwerra
Tag: Rifuġjati
Embargo fuq iż-żejt – is-sitt pakkett ta' sanzjonijiet qiegħed fuq il-mejda
Il-President tal-Kummissjoni Ewropea, Ursula von der Leyen, tħabbar proposta għas-sitt pakkett ta' sanzjonijiet kontra r-Russja li jkun jinkludi projbizzjoni totali fuq l-importazzjonijiet taż-żejt Russu kollu, marittimu u tal-pipelines, grezz u raffinat.
Tag: Sanzjonijiet
Il-Prim Ministru Taljan Draghi jappella għall-integrazzjoni aktar rapida tal-UE biex tindirizza l-kriżijiet
F'diskors lill-Parlament Ewropew, il-Prim Ministru Taljan Mario Draghi jappella għall-integrazzjoni aktar rapida tal-UE: "Lill-Ukrajna rriduha fl-UE" u "jeħtiġilna nipproċedu wkoll kemm jista' jkun malajr".
Draghi jindirizza lill-Parlament Ewropew
Tag: Integrazzjoni Ewropea
Il-ħames pakkett ta' sanzjonijiet: embargo fuq il-faħam u restrizzjonjiet fuq it-trasport
L-UE tadotta l-ħames pakkett ta' sanzjonijiet kontra r-Russja, fid-dawl tal-gwerra ta' aggressjoni kontinwa tar-Russja kontra l-Ukrajna u tar-rapporti dwar atroċitajiet kommessi mill-forzi armati Russi f'għadd ta' bliet Ukreni.
L-UE taqbel dwar il-ħames pakkett ta' miżuri restrittivi kontra r-Russja
Tag: Sanzjonijiet
Għaddejja l-applikazzjoni Ukrena għall-adeżjoni mal-UE
Il-President tal-Kummissjoni Ewropea Ursula von der Leyen tagħti l-kwestjonarju dwar l-adeżjoni mal-UE lill-President tal-Ukrajna Volodymyr Zelenskyy.
Dikjarazzjoni tal-President von der Leyen
Tag: Integrazzjoni Ewropea
L-UE tiffaċilita passi mill-operaturi tat-telekomunikazzjoni biex tgħin lir-rifuġjati jibqgħu konnessi
L-operaturi tat-telekomunikazzjoni bbażati fl-UE u fl-Ukrajna jifffirmaw dikjarazzjoni konġunta dwar l-isforzi koordinati tagħhom biex jiżguraw roaming u telefonati internazzjonali bi prezzijiet aċċessibbli jew mingħajr ħlas bejn l-UE u l-Ukrajna.
Il-Kummissjoni u l-Parlament jiffaċilitaw din id-dikjarazzjoni konġunta.
Ir-rifuġjati jingħataw għajnuna biex iżommu kuntatt mal-persuni fl-Ukrajna
Tag: Rifuġjati
Il-Membri tal-PE jitolbu embargo sħiħ fuq l-importazzjonijiet Russi ta' fjuwil
Il-Membri tal-PE jitolbu aktar sanzjonijiet, fosthom "embargo sħiħ immedjat fuq l-importazzjonijiet mir-Russja ta' żejt, faħam, fjuwil nukleari u gass".
Il-Parlament jitlob embargo sħiħ fuq l-importazzjonijiet Russi taż-żejt, il-faħam, il-fjuwil nukleari u l-gass
Tag: Sanzjonijiet
Il-Membri tal-PE bi €3.4 biljun lill-pajjiżi tal-UE biex jindirizzaw il-kriżi tar-rifuġjati Ukreni
Il-Membri tal-PE jadottaw aktar miżuri ta' appoġġ urġenti u qablu li jiżblokkaw immedjatament madwar €3.4 biljun mill-fondi REACT-EU u jħaffu l-aċċess tal-gvernijiet tal-UE għall-fondi biex iħallsu l-infrastrutturi, l-alloġġi, it-tagħmir, l-impjiegi, l-edukazzjoni, l-inklużjoni soċjali, il-kura tas-saħħa u l-indukrar tat-tfal għar-rifuġjati.
€3.4 biljun għad-dispożizzjoni biex tingħata għajnuna lir-rifuġjati Ukreni
Tag: Rifuġjati
Jeħtieġ li l-UE tipproteġi lit-tfal kollha li qed jaħarbu mill-gwerra
Il-Membri tal-PE jitolbu li t-tfal li qed jaħarbu mill-gwerra fl-Ukrajna jingħataw passaġġ sikur u tingħata għajnuna lil dawk spustati internament jew li ma jkunux jistgħu jitilqu miż-żoni assedjati.
Miżuri meħtieġa biex jiġu protetti t-tfal u ż-żgħażagħ
Tag: Rifuġjati
Il-Membri tal-PE jitolbu aktar appoġġ għall-Ukrajna u aktar sanzjonijiet kontra r-Russja
Il-Membri tal-PE jingħaqdu biex juru solidarjetà u jagħtu aktar għajnuna lill-Ukrajna.
Jitolbu aktar sanzjonijiet kontra r-Russja, aktar appoġġ għall-Ukrajna u t-tnaqqis tad-dipendenza enerġetika tal-UE.
Il-Membri tal-PE jingħaqdu biex juru solidarjetà u jagħtu aktar għajnuna lill-Ukrajna.
Tag: Sanzjonijiet
Minuta silenzju f'ġieħ il-vittmi tal-gwerra fl-Ukrajna
Il-President Roberta Metsola tistieden lill-Membri tal-PE josservaw minuta silenzju f'ġieħ il-vittmi ta' Bucha, Irpin u l-vittmi tal-gwerra, tat-terrur u tal-vjolenza.
Taġġorna lill-Parlament dwar iż-żjara tagħha fl-Ukrajna u tappella għal aktar appoġġ loġistiku, umanitarju u militari.
Il-Membri tal-PE josservaw minuta silenzju f'ġieħ il-vittmi tal-gwerra fl-Ukrajna
Tag: Reazzjonijiet tal-UE
Il-President tal-Parlament iżżur Kiev
Il-President tal-Parlament Ewropew Roberta Metsola żżur Kiev biex tesprimi l-appoġġ u l-messaġġ ta' tama tal-UE lill-poplu Ukren, kif ukoll biex tikkundanna l-attakk Russu inġustifikat.
Tiltaqa' mal-President tal-Ukrajna Volodymyr Zelenskyy u ma' oħrajn.
Roberta Metsola tappoġġa lill-poplu Ukren f'Kiev
Tag: Reazzjonijiet tal-UE
Hemm bżonn ta' aktar azzjoni mill-UE għal provvista sikura tal-ikel
Il-Parlament jitlob għajnuna alimentari immedjata u sostanzjali lill-Ukrajna u lill-UE biex tagħmel il-produzzjoni tal-ikel tagħha aktar indipendenti.
Il-Membri tal-PE jisħqu fuq il-ħtieġa għal pjan ta' azzjoni urġenti tal-UE biex tiġi żgurata s-sigurtà tal-ikel
Tag: Kooperazzjoni UE-Ukrajna
Gwerra fl-Ukrajna: il-Membri tal-PE jiżblokkaw fondi ta' emerġenza għar-rifuġjati
Il-Parlament japprova l-pjanijiet biex il-fondi tal-UE reġjonali u għall-ażil jiġu, minflok, indirizzati lejn il-pajjiżi tal-UE li qed jagħtu kenn lin-nies li qed jaħarbu mill-invażjoni Russa tal-Ukrajna.
Aktar finanzjamenti biex tingħata għajnuna lir-rifuġjati
Tag: Rifuġjati
Il-Membri tal-PE jappellaw biex issir aktar pressjoni fuq ir-Russja u jkollna indipendenza enerġetika
Il-Membri tal-PE jikkundannaw b'mod unanimu l-invażjoni brutali u ħeġġew lill-UE tkompli tissanzjona lil Moska u tipproteġi l-ekonomija Ewropea.
Gwerra fl-Ukrajna: Pressjoni kontinwa fuq ir-Russja u nimmiraw għall-indipendenza enerġetika
Tag: Reazzjonijiet tal-UE
Il-Parlament Ewropew ivara s-sit web f'kooperazzjoni mal-Parlament Ukren
Il-Parlament Ewropew, f'kooperazzjoni mal-Parlament Ukren, ivara s-sit web "The EU stands with Ukraine" li juri kif l-UE tappoġġa lill-Ukrajna.
Is-sit web, li ħolqu l-Parlament, jinkludi (bl-Ingliż u bl-Ukren) l-aħħar aħbarijiet, filmati u podcasts, il-leġiżlazzjoni u r-riżoluzzjonijiet rilevanti.
Sit web ġdid tal-Parlament Ewropew dwar l-Ukrajna bl-Ingliż u bl-Ukren
Tag: Kooperazzjoni UE-Ukrajna
Miżuri ġodda mmirati lejn il-Belarussja u r-Russja
B'rispons għall-involviment tal-Belarussja fl-aggressjoni militari Russa mhux ġustifikata u mhux provokata kontra l-Ukrajna, il-Kunsill adotta aktar miżuri li jimmiraw lejn is-settur finanzjarju Belarussu.
L-UE taqbel dwar miżuri settorjali ġodda mmirati lejn il-Belarussja u r-Russja
Tag: Sanzjonijiet
L-Ewropa tieqaf mal-Ukrajna: il-Parlament jitlob sanzjonijiet eħrex kontra r-Russja
Il-Membri tal-PE jikkundannaw bil-qawwa l-invażjoni illegali tal-Ukrajna min-naħa tar-Russja u jitolbu sanzjonijiet aktar ibsin kontra r-Russja.
Il-Parlament jitlob aktar appoġġ għall-Ukrajna u sanzjonijiet eħrex kontra r-Russja
Tag: Sanzjonijiet
It-tielet pakkett ta' sanzjonijiet: projbizzjoni għall-inġenji tal-ajru Russi u għat-tranżazzjonijiet mal-Bank Ċentrali Russu
L-UE tapprova t-tielet pakkett ta' miżuri bħala tweġiba għall-aggressjoni militari mhux provokata u mhux ġustifikata mwettqa mill-Federazzjoni Russa kontra l-Ukrajna.
Il-pajjiżi tal-UE jiddeċiedu li jiċħdu l-permess lill-inġenji tal-ajru Russi li jinżlu fit-territorju tagħhom, jitilqu minnu jew itiru minn fuqu u jipprojbixxu t-tranżazzjonijiet mal-Bank Ċentrali Russu.
L-UE tadotta aktar sanzjonijiet
Tag: Sanzjonijiet
It-tieni pakkett ta' sanzjonijiet kontra r-Russja u l-President Putin
L-UE tiddeċiedi li tissanzjona lil Vladimir Putin, President tar-Russja, u lil Sergey Lavrov, Ministru għall-Affarijiet Barranin tar-Russja.
Il-Kunsill qabel ukoll dwar pakkett ulterjuri ta' miżuri individwali u ekonomiċi li jkopri l-Belarussja, biex iwieġeb għall-aggressjoni militari mhux provokata u mhux ġustifikata mwettqa mill-Federazzjoni Russa kontra l-Ukrajna.
L-UE tadotta sanzjonijiet kontra r-Russja wara l-invażjoni tal-Ukrajna
Tag: Sanzjonijiet
Il-mexxejja tal-Parlament Ewropew jesprimu solidarjetà u appoġġ sħaħ lill-Ukrajna
Wara l-invażjoni Russa tal-Ukrajna, il-President tal-Parlament Ewropew Roberta Metsola u l-mexxejja tal-gruppi politiċi jikkundannaw bl-aktar mod qawwi possibbli l-attakk u jesprimu solidarjetà u appoġġ sħaħ lill-Ukrajna u lill-poplu tagħha.
Dikjarazzjoni dwar l-Ukrajna tal-mexxejja tal-Parlament Ewropew
Tag: Reazzjonijiet tal-UE
L-ewwel pakkett ta' sanzjonijiet kontra r-Russja
L-UE tadotta pakkett ta' sanzjonijiet b'reazzjoni għar-rikonoxximent mir-Russja taż-żoni mhux ikkontrollati mill-gvern tar-reġjuni ta' Donetsk u Luhansk fl-Ukrajna u l-mobilizzazzjoni tat-truppi fir-reġjun.
L-UE tadotta sanzjonijiet kontra r-Russja
Tag: Sanzjonijiet
Ara l-kalendarju tagħna għal ħarsa ġenerali dwar kif l-UE u l-Parlament Ewropew qed ikomplu jappoġġaw lill-Ukrajna fl-2023.
Il-Premju Sakharov 2022 tal-Parlament ingħata lill-Poplu kuraġġuż tal-Ukrajna, f'ċerimonja fl-14 ta' Diċembru.
L-iskeda ta' żmien hija f'ordni kronoloġika bil-maqlub, jiġifieri l-aktar avveniment reċenti se jidher fuq nett u l-eqdem wieħed fil-qiegħ.
Ara kif l-UE u l-Parlament kienu qed jappoġġjaw lill-Ukrajna fl-2022 .
Appoġġ tal-UE għall-Ukrajna
Kif l-UE u l-Parlament Ewropew ikomplu jappoġġjaw lill-Ukrajna fl-2023.
Integrazzjoni Ewropea
Kooperazzjoni UE-Ukrajna
Il-MPE jgħidu li l-ħidma fuq il-futur tal-Ukrajna fl-UE trid tibda issa
Qabel is-summit bejn l-UE u l-Ukrajna fit-3 ta' Frar, il-MPE jaffermaw mill-ġdid l-impenn tagħhom għas-sħubija tal-Ukrajna fl-UE, filwaqt li tennew il-ħtieġa għal proċess ta' adeżjoni bbażat fuq il-mertu.
Il-MPE jaffermaw mill-ġdid l-impenn għas-sħubija tal-Ukrajna fl-UE [EN]
Tag: Integrazzjoni Ewropea
MPE McAllister: Se nappoġġjaw lill-Ukrajna għal kemm hemm bżonn
David McAllister, il-president tal-kumitat tal-affarijiet barranin tal-Parlament, itenni l-appoġġ tal-UE għall-Ukrajna.
Intervista mal-president tal-kumitat għall-affarijiet barranin
Tag: Kooperazzjoni UE-Ukrajna
Gwerra fl-Ukrajna: Il-MPE jisħqu għal tribunal speċjali biex jiġu kkastigati d-delitti Russi
Il-MPE jitolbu li t-tmexxija politika u militari Russa tinżamm responsabbli għad-delitt ta' aggressjoni kontra l-Ukrajna.
Il-MPE jappellaw għal tribunal speċjali biex jikkastiga d-delitti Russi
Tag: Reazzjonijiet tal-UE
Il-MPE jappellaw għal reazzjoni aktar soda għat-theddid Russu għas-sigurtà Ewropea
L-UE u l-istati membri tagħha jeħtieġ li jżidu l-assistenza militari, politika u umanitarja tagħhom lill-Ukrajna u jsaħħu d-difiża tagħhom fil-ġlieda kontra t-theddid Russu għas-sigurtà Ewropea, jgħidu l-MPE fir-rapport annwali tagħhom dwar il-Politika Estera u ta' Sigurtà Komuni.
Il-Parlament iħeġġeġ lill-UE biex taġixxi b'mod aktar sod biex tiġġieled it-theddid Russu [EN]
Tag: Reazzjonijiet tal-UE
Il-MPE jitolbu appoġġ kontinwu lill-Ukrajna
Il-MPE jappellaw għal appoġġ kontinwu għall-Ukrajna f'dibattitu mal-President tal-Kunsill Charles Michel u l-President tal-Kummissjoni Ursula von der Leyen .
Il-Parlament jiddibatti kif għandu jkompli jappoġġja lill-Ukrajna [EN]
Tag: Kooperazzjoni UE-Ukrajna
Fid-dawl tal-pressjonijiet dejjem akbar min-naħa tar-Russja fuq l-Ukrajna, l-UE lesta tappoġġa lil Kiev u ssawwar rabtiet aktar mill-qrib.
Mix-xoljiment tal-Unjoni Sovjetika fl-1991, l-Ukrajna kompliet miexja fi triqitha, anki billi sawret rabtiet aktar mill-qrib mal-bqija tal-Ewropa.
Minħabba d-determinazzjoni ta' Moska biex lill-Ukrajna żżommha fl-isfera tal-influwenza Russa, ir-relazzjonijiet bejn l-Ukrajna u Russja baqgħu mimlijin tensjoni.
Fl-2014, bi ksur tad-dritt internazzjonali, ir-Russja kompliet bl-annessjoni tal-Krimea, mossa kkundannata b'mod qawwi mill-UE.
Fl-istess ħin, bdiet l-offensiva kontra l-Ukrajna permezz ta' gwerra ibrida, pressjonijiet ekonomiċi u attakki ta' diżinformazzjoni.
F'Settembru 2014, il-Parlament Ewropew approva l- Ftehim ta' Assoċjazzjoni UE-Ukrajna , li jinkludi ftehim ta' kummerċ ħieles approfondit u komprensiv.
Il-ftehim stabbilixxa assoċjazzjoni politika u l-integrazzjoni ekonomika bejn l-UE u l-Ukrajna permezz ta' aċċess liberu għas-swieq ta' xulxin.
Il-ftehim stabbilixxa wkoll regoli bażiċi għall-kooperazzjoni f'oqsma bħall-enerġija, it-trasport u l-edukazzjoni.
Esiġa wkoll li l-Ukrajna timplimenta riformi, tirrispetta l-prinċipji demokratiċi, id-drittijiet tal-bniedem u l-istat tad-dritt.
Il-ftehim ta' kummerċ ħieles integra sostanzjalment is-swieq tal-UE u tal-Ukrajna billi żarma d-dazji tal-importazzjoni u pprojbixxa restrizzjonijiet kummerċjali oħra, għad li b'limitazzjonijiet speċifiċi u perjodi ta' tranżizzjoni f'oqsma sensittivi, bħall-kummerċ ta' prodotti agrikoli.
L-UE hija s- sieħeb kummerċjali ewlieni tal-Ukrajna , b'aktar minn 40% tal-kummerċ internazzjonali tal-pajjiż.
F'April 2017, il-Parlament Ewropew approva ftehim li jeżenta liċ-ċittadini tal-Ukrajna mill-obbligu ta' viża għal soġġorn qasir fl-UE.
Iċ-ċittadini tal-Ukrajna li għandhom passaport bijometriku jistgħu jidħlu għal 90 jum fl-UE mingħajr viża, għal perjodu ta' 180 jum, għal skopijiet ta' turiżmu, żjarat lill-familja jew lill-ħbieb, jew għal raġunijiet kummerċjali, iżda mhux għal skopijiet ta' xogħol.
L-eżenzjoni tapplika għall-pajjiżi kollha tal-UE, għajr għall-Irlanda.
Bil-għan li tippromwovi t-tranżizzjoni ekoloġika u tgħin lill-pajjiż fir-riformi, l-UE varat diversi inizjattivi biex tappoġġa l-ekonomija tal-Ukrajna.
Mill-2014, l-UE u l-istituzzjonijiet finanzjarji ħarġu aktar minn €17-il biljun f'għotjiet u f'self bħala appoġġ għar-riformi fl-Ukrajna, mogħtija skont il-prinċipju tal-kundizzjonalità, jiġifieri skont il-progress li jkun sar.
Mill-2015, aktar minn 11,500 student mill-Ukrajna pparteċipaw fil-programm popolari tal-UE Erasmus+.
Biex tistimola l-ekonomija tal-Ukrajna, l-UE tinvesti f'diversi proġetti fosthom appoġġ dirett lil 100,000 impriża żgħira jew ta' daqs medju, l-assistenza lil aktar minn 10,000 impriża fiż-żoni rurali u fondi biex timmodernizza l-infrastrutturi informatiċi pubbliċi.
Mil-bidu tal-pandemija tal-COVID-19, l-UE allokat aktar minn €190 miljun favur l-Ukrajna, bħala appoġġ għall-bżonnijiet immedjati u għall-irkupru soċjoekonomiku kif ukoll €1.2 biljun f'assistenza makrofinanzjarja.
L-UE forniet aktar minn 36 miljun oġġett bħala tagħmir ta' protezzjoni personali kif ukoll ambulanzi, tagħmir mediku essenzjali u taħriġ lill-persunal tas-saħħa.
F'kooperazzjoni mas-soċjetà ċivili, l-UE tipprovdi ikel u mediċini lill-familji vulnerabbli.
Fis-16 ta' Frar 2022, l-Ewroparlamentari approvaw self makrofinanzjarju ta' €1.2 biljun biex jgħinu lill-Ukrajna tkopri l-ħtiġijiet finanzjarji esterni tagħha fl-2022.
Fl-2018 il-Parlament ta l-Premju Sakharov għal-Libertà tal-Ħsieb lil Oleg Sentsov .
Ir-reġista u attivista għad-drittijiet tal-bniedem Ukren spiċċa l-ħabs talli pprotesta kontra l-annessjoni mar-Russja tal-Krimea fi Pjazza Indipendenza f'Kiev, iżda nħeles fis-7 ta' Settembru 2019 bħala parti minn skambju ta' priġunieri bejn ir-Russja u l-Ukrajna.
F'dawn l-aħħar xhur, ir-Russja saħħet il-preżenza militari tagħha tul il-konfini mal-Ukrajna.
F'riżoluzzjoni adottata f'Diċembru 2021, l-Ewroparlamentari stiednu lir-Russja tirtira t-truppi tagħha li jheddu lill-Ukrajna u affermaw li kwalunkwe aggressjoni min-naħa ta' Moska għandha tiġi bi prezz ekonomiku u politiku għoli.
Il-Parlament kien diġà esprima tħassib kbir dwar it-tisħiħ tal-forzi militari Russi fil-fruntiera mal-Ukrajna u fil-Krimea okkupata illegalment f' riżoluzzjoni adottata f'April 2021 ,
Il-membri tal-Kumitat għall-Affarijiet Barranin u tas-Sottokumitat għas-Sigurtà u d-Difiża (SEDE) marru l-Ukrajna fuq missjoni ta' ġbir ta' informazzjoni mit-30 ta' Jannar sal-1 ta' Frar 2022.
Fid- dibattitu dwar ir-relazzjonijiet bejn l-UE u r-Russja li sar fis-16 ta' Frar 2022, l-Ewroparlamentari esprimew appoġġ għall-Ukrajna u talbu li tingħata risposta kollettiva għas-sigurtà Ewropea u t-theddida militari tar-Russja fil-konfront tal-Ukrajna.
Anki l-President tal-Parlament Roberta Metsola u l-mexxejja tal-gruppi politiċi ħarġu dikjarazzjoni dwar is-sitwazzjoni fl-Ukrajna .
Fit-22 ta' Frar Ewroparlamentari prominenti kkundannaw bil-qawwa r-rikonoxximent min-naħa tal-President Russu Vladimir Putin taż-żoni mhux ikkontrollati mill-gvern tar-reġjuni ta' Donetsk u Luhansk fl-Ukrajna bħala entitajiet indipendenti.
Jumejn wara, il-President tal-Parlament Roberta Metsola u l-mexxejja tal-gruppi politiċi kkundannaw l-attakk militari Russu fuq l-Ukrajna ftit sigħat wara li seħħ u ħabbru sessjoni plenarja speċjali fl-1 ta' Marzu.
Ara l-kalendarju tagħna ta' kif l-UE u l-Parlament Ewropew qed jappoġġjaw lill-Ukrajna fl-2023 u kif appoġġaw lill-pajjiż fl-2022 .
Tensjonijiet fir-relazzjonijiet bejn l-UE u r-Russja: x'inhuma l-kawżi?
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Numru tal-mobile: (+32) 495 535 457
L-UE għandha għodod biex tipproteġi l-valuri u l-baġit tagħha meta jkun hemm riskju ta' ksur minn stat membru.
Skopri kif jaħdmu dawn il-mekkaniżmi.
L-Unjoni Ewropea hija bbażata fuq valuri komuni li jorbtu lill-pajjiżi u lin-nies flimkien.
Dawn il-valuri ilhom stabbiliti mill-bidu nett fit-Trattat dwar l-Unjoni Ewropea, fl-Artikolu 2.
Dawn jinkludu r-rispett għad-dinjità tal-bniedem, il-libertà, id-demokrazija, l-ugwaljanza, l-istat tad-dritt u r-rispett għad-drittijiet tal-bniedem.
Il-ssur tal-valuri tal-UE minn stat membru jiġġustifika reazzjoni fil-livell tal-UE.
L-istat tad-dritt huwa wieħed mill-valuri tal-UE u prinċipju ewlieni fl-istati demokratiċi peress li jgħin biex jiġu żgurati l-ġustizzja u t-trasparenza, fost oħrajn.
Il-prinċipju tal-istat tad-dritt ifisser li l-gvernijiet għandhom ikunu marbuta bil-liġi, li m'għandhomx jieħdu deċiżjonijiet arbitrarji u li ċ-ċittadini għandhom ikunu jistgħu jikkontestaw l-azzjonijiet tagħhom fi qrati indipendenti.
Jistabbilixxi wkoll il-ġlieda kontra l-korruzzjoni, li tiffavorixxi b'mod inġust lil xi wħud għad-detriment ta' oħrajn, u s-salvagwardja tal-libertà tal-media, u b'hekk tiżgura li l-pubbliku jkun infurmat sew dwar il-ħidma tal-gvern.
F'dawn l-aħħar snin il-Parlament Ewropew kien qed idoqq l-allarm dwar is-sitwazzjoni li qed tmur għall-agħar rigward l-istat tad-dritt f'xi pajjiżi tal-UE, bħall-Ungerija.
Il-MPE ilhom jieħdu azzjoni u ripetutament jitolbu lill-Kummissjoni Ewropea u lill-istati membri biex jipproteġu l-valuri tal-UE u l-baġit.
Il-proċedura tal-Artikolu 7
Il-proċedura taħt l-Artikolu 7 tat-Trattat dwar l-Unjoni Ewropea ġiet introdotta mit-Trattat ta' Amsterdam fl-1997.
Dan jinkludi żewġ mekkaniżmi għall-protezzjoni tal-valuri tal-UE:
Miżuri preventivi, jekk ikun hemm riskju ċar ta' ksur tal-valuri tal-UE
Sanzjonijiet, jekk tali ksur ikun diġà seħħ.
Sanzjonijiet possibbli kontra l-pajjiż tal-UE kkonċernat mhumiex definiti b'mod ċar fit-trattati tal-UE, iżda jistgħu jinkludu s-sospensjoni tad-drittijiet tal-vot fil-Kunsill u l-Kunsill Ewropew.
Għaż-żewġ mekkaniżmi, id-deċiżjoni finali jeħtieġ li tittieħed mir-rappreżentanti tal-istati membri fil-Kunsill.
Il-limiti biex tintlaħaq deċiżjoni huma differenti:
Għall-mekkaniżmu preventiv, deċiżjoni fil-Kunsill teħtieġ maġġoranza ta' erba' minn ħamsa tal-istati membri.
Biex tiġi determinata l-eżistenza ta' ksur, hija meħtieġa l-unanimità fost il-kapijiet ta' stat u ta' gvern tal-UE.
Il-pajjiż tal-UE kkonċernat ma jieħu sehem fl-ebda vot.
Regoli biex jipproteġu l-baġit tal-UE
Fl-2020, il-MPE approvaw regolament imfassal biex jipproteġi l-fondi tal-UE milli jintużaw b'mod mhux xieraq mill-istati membri - dan huwa magħruf bħala l-mekkaniżmu tal-kundizzjonalità tal-istat tad-dritt.
Il-Parlament ħeġġeġ biex dan japplika mhux biss meta l-fondi tal-UE jintużaw ħażin direttament, bħal każijiet ta' korruzzjoni jew frodi, iżda wkoll meta ksur sistemiku tal-valuri fundamentali jirriskja li jaffettwa l-ġestjoni tal-fondi tal-UE.
Dan ifisser li r-rispett tal-istat tad-dritt u valuri oħra huwa kundizzjoni għall-istati membri biex jiksbu fondi tal-UE, peress li l-flus jistgħu jinżammu minn pajjiżi li fihom ksur stabbilit tal-istat tad-dritt jikkomprometti l-ġestjoni tal-fondi tal-UE.
Jekk il-Kummissjoni hija tal-fehma li stat membru qed jikser il-liġi tal-UE, li jfisser li ma tapplikax ir-regoli miftiehma fil-livell tal-UE, tista' tibda proċedimenti ta' ksur quddiem il-Qorti Ewropea tal-Ġustizzja li jistgħu jwasslu għal sanzjonijiet finanzjarji kontra l-pajjiż.
Il-Parlament qed jifli bir-reqqa s-sitwazzjoni tad-dritt fil-pajjiżi tal-UE, u jħejji rapporti li jenfasizzaw il-problemi u jitolbu azzjoni, inkluż ir-rapport dwar id-drittijiet fundamentali fl-2020 u l-2021 .
Mill-2020, il-Kummissjoni tippubblika rapport annwali dwar l-istat tad-dritt li jimmonitorja kemm żviluppi pożittivi kif ukoll negattivi relatati mal-istat tad-dritt fl-istati membri kollha.
Il-bnadar tal-UE u tal-Ungerija jtajru quddiem crest Ungeriż.
L-azzjonijiet tal-Parlament rigward l-istat tad-dritt fl-Ungerija
Il-MPE bdew il-proċedura tal-Artikolu 7 għall-ewwel darba fl-2018 meta talbu lill-Kunsill biex jiddetermina jekk l-Ungerija hijiex f'riskju li tikser il-valuri fundaturi tal-UE.
Huma qajmu numru ta' tħassib dwar il-funzjonament tal-istituzzjonijiet tal-pajjiż, inklużi problemi bis-sistema elettorali, l-indipendenza tal-ġudikatura u r-rispett għad-drittijiet u l-libertajiet taċ-ċittadini.
Il-Parlament appoġġa proposta simili mill-Kummissjoni rigward il-Polonja.
Fil-15 ta' Settembru 2022, il-Parlament qal li s-sitwazzjoni fl-Ungerija marret għall-agħar b'tali mod li l-pajjiż sar "awtokrazija elettorali", sistema kostituzzjonali li fiha jseħħu l-elezzjonijiet, iżda r-rispett għan-normi u l-istandards demokratiċi huwa nieqes.
Ir-rapport tal-Parlament stabbilixxa kif il-valuri tal-UE fil-pajjiż komplew jiddeterjoraw mill-2018 'l hawn, permezz tal-"isforzi intenzjonati u sistematiċi tal-gvern Ungeriż".
Il-MPE qalu li n-nuqqas ta' azzjoni tal-UE aggravat ir-rigress demokratiku, u li parti mill-fondi tal-UE għandhom jinżammu sakemm il-pajjiż jikkonforma mar-rakkomandazzjonijiet tal-UE u s-sentenzi tal-qorti.
Fit-18 ta' Settembru, il-Kummissjoni pproponiet li tissospendi l-ħlas ta' €7.5 biljun ta' finanzjament tal-UE lill-Ungerija minħabba tħassib dwar l-istat tad-dritt biex tiżgura l-protezzjoni tal-baġit tal-UE u l-interessi finanzjarji tal-UE.
Il-MPE li ggwidaw ir-regoli biex jipproteġu l-baġit tal-UE permezz tal-Parlament laqgħu l-proposta .
F'konformità mal-proċeduri, il-passi li jmiss huma f'idejn l-istati membri u l-Kunsill.
Dan l-artikolu ġie ppubblikat oriġinarjament fl-2018 u ġie aġġornat diversi drabi.
L-aktar aġġornament reċenti kien f'Settembru 2022.
Il-Parlament ilu jagħmel pressjoni għall -promozzjoni tal-ġestjoni sostenibbli tal-foresti fi ħdan l-UE u l-protezzjoni tal-foresti madwar id-dinja .
F'Settembru 2022, il-Parlament stabbilixxa l-pożizzjoni tiegħu dwar il-proposta tal-Kummissjoni Ewropea biex titrażżan id-degradazzjoni tal-foresti billi jitneħħew il-prodotti li jikkontribwixxu għad- deforestazzjoni mill-ktajjen tal-provvista tal-UE .
Il-MPE jridu leġiżlazzjoni aktar ambizzjuża li tgħin ukoll lin-nies indiġeni u sidien żgħar f'pajjiżi oħra biex jiġu konformi mal-istandards il-ġodda tal-UE.
Il-Parlament irreaġixxa wkoll għall-istrateġija l-ġdida tal- UE għall-foresti għall-2030 , ippreżentata mill-Kummissjoni f'Lulju 2021, li torbot il-ġestjoni sostenibbli tal-foresti u t-tnaqqis tad-deforestazzjoni mal-kisba tal-għanijiet tal- Patt Ekoloġiku tal-UE, l-Istrateġija mill-Għalqa sal-Platt u l-Istrateġija tal-Bijodiversità .
L-istrateġija għandha l-għan li żżid il-kwantità u l-kwalità tal-foresti tal-UE u tippromwovi r-rwol tagħhom bħala bjar tal-karbonju.
Ir-rapport tal-Parlament jenfasizza d-diversità tal-foresti tal-UE u l-ħtieġa li tinkiseb ġestjoni sostenibbli f'kooperazzjoni mill-qrib mas-sidien tal-foresti.
Minbarra li jgħinu biex jittaffa t-tibdil fil-klima, il-foresti għandhom ukoll funzjoni ekonomika u soċjali, għalhekk ir-rwoli varji tagħhom jeħtieġ li jiġu armonizzati.
Il-foresti tal-UE jassorbu kull sena l-ekwivalenti ta' 8.9% tal-emissjonijiet kollha tal-gassijiet b'effett ta' serra fl-UE.
Sir af aktar dwar il-kawżi tad-deforestazzjoni
Fl-UE, aktar minn 60% tal-foresti produttivi huma diġà ċċertifikati bħala ġestiti b'mod sostenibbli u l-industrija tal-forestrija tappoġġa 500,000 persuna direttament u 2.6 miljun indirettament .
Dan l-artikolu ġie ppubblikat oriġinarjament fl-2020.
Ġie aġġornat biex jirrifletti l-aħħar żviluppi fil-ġlieda tal-UE mill-ġdid kontra d-deforestazzjoni.
Stqarrijiet għall-Istampa
Leġiżlazzjoni b'miżuri vinkolanti meħtieġa biex titwaqqaf id-deforestazzjoni globali mmexxija mill-UE (22.10.2020) [EN]
Strateġija futura tal-UE dwar il-Foresti: Ġestjoni ta' kwalità għolja tal-foresti u l-imsaġar tal-UE (18.10.2020) [EN]
Leġiżlazzjoni vinkolanti meħtieġa biex twaqqaf id-deforestazzjoni globali mmexxija mill-UE, jgħidu l-MPE (01.10.2020) [EN]
Il-Patt Ekoloġiku: miżuri biex tiżdied il-ġlieda kontra d-deforestazzjoni globali (16.09.2020) [EN]
Aktar dwar il-forestrija u l-ġlieda kontra d-deforestazzjoni
Briefing: l-Unjoni Ewropea u l-foresti
Ara l-progress leġiżlattiv: strateġija ġdida tal-UE għall-foresti [EN]
Il-Kummissjoni Ewropea tniedi pjattaforma ta' kooperazzjoni globali biex tiġġieled id-deforestazzjoni [EN]
Studju: Strateġija ġdida tal-UE għall-foresti għall-2030 (Frar 2022)
L-Istati Membri tal-UE għandhom sal-lum biex jittrasponu d-Direttiva dwar kundizzjonijiet tax-xogħol trasparenti u prevedibbli fil-liġi nazzjonali.
Id-Direttiva testendi u taġġorna d-drittijiet tax-xogħol u l-protezzjoni għall-182 miljun ħaddiem fl-UE.
Permezz tar-regoli l-ġodda, il-ħaddiema se jkollhom id-dritt għal aktar prevedibbiltà fil-kundizzjonijiet tax-xogħol tagħhom, pereżempju fir-rigward tal-inkarigi u l-ħin tax-xogħol.
Se jkollhom ukoll id-dritt li jirċievu informazzjoni fil-ħin u aktar kompluta dwar l-aspetti essenzjali tal-impjieg tagħhom, bħall-post tax-xogħol u l-paga.
Dan huwa pass importanti għal Ewropa soċjali b'saħħitha u jikkontribwixxi biex il-Pilastru Ewropew tad-Drittijiet Soċjali jsir realtà tanġibbli għan-nies madwar l-UE.
Il-Kummissarju għall-Impjiegi u d-Drittijiet Soċjali, Nicolas Schmit, stqarr: “Id-Direttiva dwar kundizzjonijiet tax-xogħol trasparenti u prevedibbli hija rispons dirett għar-realtà tas-swieq tax-xogħol tagħna li qed tinbidel malajr.
In-nies għandhom id-dritt għal informazzjoni aktar kompluta dwar il-kundizzjonijiet tal-impjieg tagħhom u għal aktar prevedibbiltà fil-ħajjiet ta' kuljum tagħhom.
Ir-regoli l-ġodda se jiggarantixxu impjiegi ta' kwalità, jagħtu stabbiltà lill-ħaddiema, u b'hekk ikunu jistgħu jippjanaw ħajjithom.”
Id-drittijiet tax-xogħol u l-protezzjoni ġew estiżi u aġġornati għad-dinja l-ġdida tax-xogħol
Permezz tad-Direttiva dwar kundizzjonijiet tax-xogħol trasparenti u prevedibbli, il-ħaddiema fl-UE se jkollhom id-dritt:
Issa hu stmat li xi żewġ jew tliet miljun ħaddiem b'xogħol prekarju jew atipiku, inkluż impjiegi part-time, temporanji u x-xogħol fuq talba, se jkollhom id-dritt għal informazzjoni dwar il-kundizzjonijiet tal-impjieg tagħhom u għal sens ta' protezzjoni ġdid, fosthom id-dritt għal aktar prevedibbiltà fil-ħin tax-xogħol tagħhom.
Fl-istess waqt, id-Direttiva tirrispetta l-flessibbiltà raġonevoli tal-impjieg atipiku, u b'hekk tippreserva l-benefiċċji tagħha għall-ħaddiema u l-impjegaturi.
Id-Direttiva se tkun ta' benefiċċju wkoll għall-impjegaturi għax tiżgura li l-protezzjoni tal-ħaddiema tibqa' konformi mal-aħħar żviluppi fis-swieq tax-xogħol, tnaqqas l-ostakli amministrattivi għall-impjegaturi, pereżempju billi tagħtihom il-possibbiltà li jipprovdu l-informazzjoni b'mod elettroniku, u toħloq kundizzjonijiet ekwi fost l-impjegaturi fl-UE, li jagħtu lok għal kompetizzjoni ġusta abbażi tal-istess livell minimu ta' drittijiet tax-xogħol.
L-Istati Membri huma obbligati jittrasponu d-Direttiva fil-liġi nazzjonali tagħhom sal-lum.
Bħala l-pass li jmiss, il-Kummissjoni se tivvaluta l-kompletezza u l-konformità tal-miżuri nazzjonali notifikati minn kull Stat Membru, u se tieħu azzjoni jekk u fejn meħtieġ.
Il-Pilastru Ewropew tad-Drittijiet Soċjali jelenka l-“impjieg sigur u adattabbli” u l-“informazzjoni dwar il-kundizzjonijiet tal-impjieg u l-protezzjoni f'każ ta' sensji” bħala prinċipji essenzjali għal kundizzjonijiet tax-xogħol ġusti.
Jiddikjara li l-ħaddiema għandhom id-dritt li jkunu infurmati bil-miktub fil-bidu tal-impjieg dwar id-drittijiet u l-obbligi tagħhom li jirriżultaw mir-relazzjoni tal-impjieg, inkluż dwar il-perjodu tal-probation.
Id-Direttiva l-ġdida dwar kundizzjonijiet tax-xogħol trasparenti u prevedibbli (UE/2019/1152) tieħu post id-Direttiva dwar Dikjarazzjoni bil-Miktub (91/533/KEE), li kien ilha fis-seħħ mill-1991 u li kienet tagħti lill-ħaddiema li jkunu se jibdew impjieg ġdid id-dritt li jiġu nnotifikati dwar l-aspetti essenzjali tar-relazzjoni ta' impjieg tagħhom.
Għada, dan il-pass importanti tal-lum se jiġi segwit minn kisba ewlenija oħra fil-qafas tal-Pilastru Ewropew tad-Drittijiet Soċjali.
L-Istati Membri għandhom sat-2 ta' Awwissu 2022 biex jittrasponu r-regoli għall-UE kollha biex jittejjeb il-bilanċ bejn ix-xogħol u l-ħajja privata għall-ġenituri u għall-persuni li jindukraw adottati fl-2019.
Id-Direttiva dwar Kundizzjonijiet tax-Xogħol Trasparenti u Prevedibbli
Sit web bil-mistoqsijiet u tweġibiet dwar kundizzjonijiet tax-xogħol trasparenti u prevedibbli
Il-Kunsill iddeċieda li jimponi miżuri restrittivi fuq 54 individwu u 10 entitajiet addizzjonali b'rispons għall-aggressjoni militari Russa mhux ġustifikata u mhux provokata li għaddejja bħalissa kontra l-Ukrajna.
Din id-deċiżjoni tiżdied mal-pakkett ta' sanzjonijiet "manutenzjoni u allinjament" adottat mill-Kunsill fil-21 ta' Lulju 2022.
Qed nelenkaw Bank Russu ewlieni ieħor, Sberbank, u qed inwaqqfuh milli jwettaq tranżazzjonijiet barra mir-Russja.
Qed inżidu wkoll aktar individwi involuti fl-aggressjoni mhux provokata tar-Russja kontra l-Ukrajna, bħal uffiċjali militari, il-klabb tal-muturi Nightwolves u atturi ta' diżinformazzjoni.
L-individwi elenkati jinkludu membri għolja tal-istabbiliment politiku jew kulturali bħal membri tad-Duma tal-Istat u dawk provinċjali, kif ukoll politiċi lokali bħas- sindku ta' Moska.
Huma elenkati wkoll mexxejja u persunal militari ta' livell għoli, politiċi maħtura f'territorji Ukreni invaduti mir-Russja, membri tan- Nightwolves , klabb tal-muturi nazzjonalista, propagandisti u negozjanti ewlenin .
L-entitajiet sanzjonati jinkludu Sberbank , istituzzjoni finanzjarja ewlenija, in- Nightwolves , kumpaniji li joperaw fis- settur militari jew fl-industrija tal-bini tal-bastimenti jew involuti fis-serq ta' qamħ Ukren , u varjetà ta' entitajiet li xerrdu propaganda favur il-Kremlin u kontra l-Ukrajna .
Fid-dawl tal-fatt li r-reġim Sirjan jipprovdi appoġġ - inkluż appoġġ militari - lill-aggressjoni militari mhux provokata u mhux ġustifikata tar-Russja kontra l-Ukrajna, il-Kunsill iddeċieda li jelenka wkoll sitt individwi u entità waħda involuti fir- reklutaġġ ta' merċenarji Sirjani biex jiġġieldu fl-Ukrajna flimkien mat-truppi Russi.
B'kollox, il-miżuri restrittivi tal-UE fir-rigward ta' azzjonijiet li jdgħajfu jew jheddu l-integrità territorjali, is-sovranità u l-indipendenza tal-Ukrajna issa japplikaw għal total ta' 1212-il individwu u 108 entitajiet .
Dawk iddeżinjati huma soġġetti għal iffriżar tal-assi u ċ-ċittadini u l-kumpaniji tal-UE huma pprojbiti milli jagħmlu fondi disponibbli għalihom.
Barra minn hekk, persuni fiżiċi huma soġġetti għal projbizzjoni fuq vjaġġar , li żżommhom milli jidħlu f'territorji tal-UE jew jgħaddu minnhom.
Sabiex ir-reġim Sirjan jinżamm kompletament responsabbli għar-rwol tiegħu fl-Ukrajna, il-Kunsill qed jelenka wkoll erba' persuni u entità waħda oħra f'reġim separat ta' sanzjonijiet b'rabta ma' miżuri restrittivi fid-dawl tas-sitwazzjoni fis-Sirja (Deċiżjoni tal-Kunsill 2013/255/PESK).
Dawn jinkludu uffiċjal militari ta' livell għoli involut fir-reklutaġġ ta' merċenarji Sirjani biex jiġġieldu fl-Ukrajna flimkien mar-Russja, persuni li jibbenefikaw mir-reġim jew jappoġġawh, u negozjant ewlieni li jopera fis-Sirja.
L-UE tappoġġa bis-sħiħ lill-Ukrajna u ser tkompli tipprovdi appoġġ qawwi għar-reżiljenza ekonomika, militari, soċjali u finanzjarja ġenerali tal-Ukrajna, inkluż għajnuna umanitarja.
L-UE tikkundanna b'mod deċiż l-attakki indiskriminati tar-Russja kontra persuni ċivili u l-infrastruttura ċivili, u tħeġġeġ lir-Russja tirtira minnufih u mingħajr kondizzjoni t-truppi u t-tagħmir militari kollha tagħha mit-territorju kollu tal-Ukrajna fil-fruntieri tagħha rikonoxxuti f'livell internazzjonali.
Id-dritt umanitarju internazzjonali, inkluż dwar it-trattament tal-priġunieri tal-gwerra, irid jiġi rrispettat.
L-Ukreni, b'mod partikolari t-tfal, li ttieħdu bil-forza lejn ir-Russja għandhom jitħallew immedjatament jirritornaw b'mod sikur.
Ir-Russja, il-Belarussja u dawk kollha responsabbli għad-delitti tal-gwerra u d-delitti l-oħra l-aktar serji ser jinżammu responsabbli għall-azzjonijiet tagħhom, f'konformità mad-dritt internazzjonali.
Fil-konklużjonijiet tiegħu tat-23 u l-24 ta' Ġunju 2022, il-Kunsill Ewropew enfasizza li l-UE tibqa' impenjata bis-sħiħ li tipprovdi aktar appoġġ militari biex tgħin lill-Ukrajna teżerċita d-dritt inerenti tagħha ta' awtodifiża kontra l-aggressjoni Russa u tiddefendi l-integrità territorjali u s-sovranità tagħha.
L-atti legali rilevanti, inkluż l-ismijiet tal-individwi u tal-entitajiet elenkati, ġew ippubblikati fil-Ġurnal Uffiċjali tal-UE.
Ġurnal Uffiċjali tal-UE, 21 ta' Lulju 2022 (L193)
Ġurnal Uffiċjali tal-UE, 21 ta' Lulju 2022 (L194)
L-aggressjoni tar-Russja kontra l-Ukrajna: l-UE tadotta pakkett ta' "manutenzjoni u allinjament" (stqarrija għall-istampa, 21 ta' Lulju 2022)
Rispons tal-UE għall-invażjoni tal-Ukrajna mir-Russja (informazzjoni ġenerali)
Konklużjonijiet tal-Kunsill Ewropew tat-23 u l-24 ta' Ġunju 2022
Illum il-Kunsill adotta żewġ miżuri ta' assistenza taħt il-Faċilità Ewropea għall-Paċi (EPF) li għandhom l-għan li jsaħħu l- appoġġ tal-UE għall-kapaċitajiet u r-reżiljenza tal- Forzi Armati Ukreni biex jiddefendu l-integrità territorjali u s-sovranità tal-pajjiż, u jipproteġu l-popolazzjoni ċivili kontra l-aggressjoni militari Russa li għaddejja bħalissa.
Bis-saħħa tal-5 segment b'valur ta' €500 miljun immobilizzat illum, il-kontribuzzjoni tal-UE taħt l-EPF għall-Ukrajna issa ser tammonta għal €2.5 biljun .
L-UE tibqa' ffukata b'mod sod fl-appoġġ tagħha għall-Ukrajna fil-ġlieda tagħha għal-libertà u l-indipendenza.
L-Ukrajna teħtieġ aktar armi; ser nipprovduhom.
F'dan il-kuntest, l-istati membri tal-UE qablu li jimmobilizzaw il-5 segment ta' assistenza militari ta' €500 miljun, li b'kollox ifisser total ta' €2.5 biljun ta' tagħmir militari lill-Forzi Armati Ukreni.
F'konformità mal- prijoritajiet attwali espressi mill-gvern Ukren, u l-appoġġ ipprovdut s'issa, il-miżuri ta' assistenza jikkonsistu f' €490 miljun għal tagħmir militari mfassal bil-għan li titwassal forza letali għal finijiet difensivi, u €10 miljun maħsuba biex ikopru l-forniment ta' tagħmir u provvisti, bħal tagħmir personali protettiv, kaxex għall-ewwel għajnuna, u karburant.
Kuntest Il-miżuri ta' assistenza preċedenti ġew maqbula fit-28 ta' Frar, it-23 ta' Marzu, it-13 ta' April u t-23 ta' Mejju 2022.
L-UE tappoġġa bis-sħiħ lill-Ukrajna u ser tkompli tipprovdi appoġġ qawwi għar-reżiljenza ekonomika, militari, soċjali u finanzjarja ġenerali tal-Ukrajna, inkluż l-għajnuna umanitarja.
L-UE tikkundanna b'mod riżolut l-attakki indiskriminati tar-Russja kontra persuni ċivili u l-infrastruttura ċivili, u tħeġġeġ lir-Russja tirtira minnufih u mingħajr kondizzjonijiet it-truppi u t-tagħmir militari kollha tagħha mit-territorju kollu tal-Ukrajna fi ħdan il-fruntieri tagħha rikonoxxuti f'livell internazzjonali.
Id-dritt umanitarju internazzjonali, inkluż dwar it-trattament tal-priġunieri tal-gwerra, irid jiġi rrispettat.
L-Ukreni, b'mod partikolari t-tfal, li ttieħdu bil-forza lejn ir-Russja għandhom jitħallew immedjatament jirritornaw b'mod sikur.
Ir-Russja, il-Belarussja u dawk kollha responsabbli għad-delitti tal-gwerra u d-delitti l-oħra mill-aktar serji ser jinżammu responsabbli għall-azzjonijiet tagħhom, f'konformità mad-dritt internazzjonali.
Fil-konklużjonijiet tiegħu tat-23 u l-24 ta' Ġunju 2022, il-Kunsill Ewropew enfasizza li l-UE tibqa' impenjata bis-sħiħ li tipprovdi aktar appoġġ militari biex tgħin lill-Ukrajna teżerċita d-dritt inerenti tagħha ta' awtodifiża kontra l-aggressjoni Russa u tiddefendi l-integrità territorjali u s-sovranità tagħha.
Deċiżjoni tal-Kunsill (PESK) 2022/1284 tal-21 ta' Lulju 2022 li temenda d-Deċiżjoni (PESK) 2022/339 dwar miżura ta' assistenza taħt il-Faċilità Ewropea għall-Paċi biex tappoġġa l-Forzi Armati Ukreni
Deċiżjoni tal-Kunsill (PESK) 2022/1285 tal-21 ta' Lulju 2022 li temenda d-Deċiżjoni (PESK) 2022/338 dwar miżura ta' assistenza taħt il-Faċilità Ewropea għall-Paċi għall-provvista lill-Forzi Armati Ukreni ta' tagħmir u pjattaformi militari, imfassla biex iwasslu forza letali
Faċilità Ewropea għall-Paċi (informazzjoni ġenerali)
Ir-rispons tal-UE għall-invażjoni tal-Ukrajna mir-Russja (informazzjoni ġenerali)
Konklużjonijiet tal-Kunsill Ewropew tat-23 u l-24 ta' Ġunju 2022
Wara l-azzjoni rapida tal-Parlament tas-Sri Lanka biex Ranil Wickremesinghe jiġi elett bħala l-President ġdid tal-pajjiż wara r-riżenja tal-President Rajapaksa, l-UE tissottolinja l-ħtieġa li jiġu rispettati l-libertà tal-opinjoni u tal-espressjoni u d-drittijiet individwali taċ-ċittadini tas-Sri Lanka fil-proċess ta' tranżizzjoni demokratika, paċifika u ordnata.
Fid-dawl ta' rapporti ta' vjolenza bla bżonn kontra d-dimostranti, l-UE tenfasizza l-importanza tad-dritt għal-libertà ta' għaqda paċifika u ta' assoċjazzjoni u tikkundanna l-użu mhux ġustifikat tal-forza kontra dimostranti paċifiċi.
L-urġenza tas-sitwazzjoni domestika teħtieġ l-istabbiliment u l-implimentazzjoni rapidi ta' pjan strutturat ta' riformi sabiex l-ekonomija tal-pajjiż terġa' lura fuq triq sostenibbli.
F'dan il-kuntest, huwa essenzjali li jiġu salvagwardjati d-drittijiet tal-bniedem u l-istat tad-dritt filwaqt li titrawwem governanza tajba u inklużiva u jiġu promossi l-isforzi ta' rikonċiljazzjoni.
L-UE ser tkompli tappoġġa l-isforzi kollha favur il-poplu tas-Sri Lanka, immirati lejn ir-ritorn għal aktar stabbiltà u rkupru ekonomiku u l-avvanz tal-aġenda ta' rikonċiljazzjoni, b'rispett sħiħ tal-valuri demokratiċi.
Matul is-snin, l-UE u l-istati membri tagħha pprovdew aktar minn €1 biljun f'assistenza lill-poplu tas-Sri Lanka.
L-introduzzjoni mill-ġdid fl-2017 ta' aċċess preferenzjali għas-Suq Uniku Ewropew taħt l-iskema SĠP+ kienet essenzjali għall-iżvilupp ekonomiku tas-Sri Lanka.
L-UE tistenna li l-Gvern il-ġdid jaħdem f'konformità sħiħa mal-impenji tiegħu tal-SĠP+.
Il-programmi ta' kooperazzjoni attwali u futuri (€70 miljun) qed jiġu allinjati mal-aktar ħtiġijiet urġenti tas-Sri Lanka.
Minbarra li jipprovdu mediċini permezz tal-Mekkaniżmu Konġunt għall-Protezzjoni Ċivili tal-UE, l-istati membri u l-UE qed jimmonitorjaw mill-qrib is-sigurtà tal-ikel fil-gżira sabiex jiffinanzjaw azzjonijiet immirati lejn l-aktar komunitajiet vulnerabbli.
L-Unjoni Ewropea tiddeplora d-deċiżjoni tal-gvern Russu tal-20 ta' Lulju 2022 li jżid ħames stati membri tal-UE - id-Danimarka, il-Greċja, il-Kroazja, is-Slovakkja u s-Slovenja – mal-lista ta' pajjiżi li għalihom huma applikabbli miżuri b'"Rispons għal Azzjonijiet Ostili ta' Stati Barranin".
L-UE tqis l-allegazzjonijiet rigward azzjonijiet ostili bħala infondati u inaċċettabbli, filwaqt li tħeġġeġ lir-Russja tirrevoka tali listi.
Din id-deċiżjoni hija pass ieħor mir-Russja lejn eskalazzjoni kontinwa tat-tensjonijiet mal-Unjoni Ewropea u l-istati membri tagħha.
Id-digriet preċedenti li jistabbilixxi l-lista tal-hekk imsejħa stati "ostili" huwa inkompatibbli mal-Konvenzjoni ta' Vjenna dwar ir-Relazzjonijiet Diplomatiċi tal-1961.
L-UE tappella lir-Russja biex tirrevedi d-deċiżjoni tagħha u tirrispetta bis-sħiħ il-Konvenzjoni ta' Vjenna.
L-UE tkompli tappella lir-Russja biex twaqqaf minnufih l-aggressjoni tagħha kontra l-Ukrajna u kull ksur ieħor tad-dritt internazzjonali, inkluż ksur tal-obbligi u l-impenji internazzjonali proprji tagħha.
It-Tlieta 26 ta' Lulju 2022 Telefonata mal-Prim Ministru ta' Iżrael Yair Lapid
L-ekonomija tal-pjattaformi toħloq benefiċċji iżda wkoll riskji.
Aqra kif l-UE qed tagħmel id-dinja online aktar sikura, aktar ġusta u aktar trasparenti.
L-aħħar żewġ deċennji kienu kkaratterizzati mill-iżvilupp bla preċedent tad-dinja online – iż-żieda ta' teknoloġiji u kumpaniji ġodda, kif ukoll modi ġodda ta' xogħol, xiri, prenotazzjonijiet ta' akkomodazzjoni jew saħansitra ordnijiet tal-ikel u tat-trasport.
Il-leġiżlazzjoni tal-UE teħtieġ li tlaħħaq mal-iżviluppi online u din hija r-raġuni għaliex l-UE qed taħdem fuq qafas leġiżlattiv ġdid imsejjaħ l- Att dwar is-Servizzi Diġitali (DSA) u l- Att dwar is-Swieq Diġitali (DMA), li se jistabbilixxi linji gwida għax-xenarju online l-ġdid, inklużi l-pjattaformi online, biex jiġi żgurat ambjent diġitali aħjar u aktar sikur għall-utenti u l-kumpaniji fl-UE kollha.
Madankollu opportunitajiet ġodda jġibu magħhom riskji ġodda.
L-UE trid terġa' tieħu l-inizjattiva biex issawwar dawk l-oqsma fil-livell Ewropew u tistabbilixxi standards għall-bqija tad-dinja.
Kif l-UE trid tindirizza dawn il-problemi?
Il-punti ewlenin tar-regolamenti l-ġodda huma:
Dan għandu japplika għall-kumpaniji tal-UE kif ukoll għal dawk stabbiliti xi mkien ieħor li jbigħu lill-konsumaturi Ewropej, u għas-servizzi diġitali kollha, mhux biss għall-pjattaformi online.
Il-konsumaturi għandhom ikunu ugwalment sikuri meta jixtru online u fi ħwienet "tradizzjonali".
Dak li huwa illegali offline għandu jitqies bħala illegali online, u l-pjattaformi għandhom iżidu l-isforzi tagħhom biex jindirizzaw in-negozjanti li jbigħu prodotti foloz jew mhux sikuri.
L-Att dwar is-Swieq Diġitali għandu jagħmilha aktar faċli għal kumpaniji ġodda biex jidħlu fis-suq billi jindirizza s-sitwazzjoni antikompetittiva maħluqa minn atturi diġitali kbar li attwalment jistabbilixxu r-regoli għall-utenti u l-kompetituri tagħhom.
Ir-regoli proposti jwaqqfu lill-pjattaformi l-kbar milli jaġixxu bħala "gwardjani" għall-aċċess għas-suq.
Il-Kummissjoni Ewropea ppreżentat il-proposta tagħha għal Att dwar is-Servizzi Diġitali ġdid u Att dwar is-Swieq Diġitali lejn l-aħħar tal-2020.
Wara li laħaq ftehim mal-Kunsill, il-Parlament approva ż-żewġ atti fil-5 ta' Lulju 2022.
Il-Kunsill mistenni japprova l-Att dwar is-Swieq Diġitali f'Lulju u l-Att dwar is-Servizzi Diġitali f'Settembru.
Għal dettalji dwar meta se jibdew japplikaw ir-regolamenti, iċċekkja l-istqarrija għall-istampa fit-taqsima tal-links.
Kompli aqra: l-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Is-servizzi diġitali: regoli importanti għal ambjent online miftuħ aktar sikur
Iċċekkja l-progress leġiżlattiv: l-Att dwar is-Servizzi Diġitali
Iċċekkja l-progress leġiżlattiv: l-Att dwar is-Swieq Diġitali
Il-Kummissjoni Ewropea: regoli ġodda tal-UE dwar il-kummerċ elettroniku
Il-Parlament adotta żewġ biċċiet ewlenin ta' leġiżlazzjoni li se jbiddlu x-xenarju diġitali: skopri x'inhuma l-Att dwar is-Swieq Diġitali u l-Att dwar is-Servizzi Diġitali.
Ir-regoli diġitali storiċi, adottati fil-5 ta' Lulju 2022, se joħolqu ambjent online aktar sikur, aktar ġust u aktar trasparenti.
Is-saħħa tal-pjattaformi diġitali
Matul dawn l-aħħar għoxrin sena, il-pjattaformi diġitali saru parti integrali minn ħajjitna – huwa diffiċli li nimmaġinaw li nagħmlu xi ħaġa online mingħajr Amazon, Google jew Facebook.
Filwaqt li l-benefiċċji ta' din it-trasformazzjoni huma evidenti, il-pożizzjoni dominanti miksuba minn xi wħud minn dawn il-pjattaformi tagħtihom vantaġġi sinifikanti fuq il-kompetituri, iżda wkoll influwenza mhux xierqa fuq id-demokrazija, id-drittijiet fundamentali, is-soċjetajiet u l-ekonomija.
Dawn sikwit jiddeterminaw l-innovazzjonijiet futuri jew l-għażla tal-konsumatur u jservu bħala l-hekk imsejħa "gwardjani" bejn in-negozji u l-utenti tal-internet.
Biex tindirizza dan l-iżbilanċ, l-UE qed taġġorna r-regoli attwali li jirregolaw is-servizzi diġitali billi tintroduċi l- Att dwar is-Swieq Diġitali (DMA) u l- Att dwar is-Servizzi Diġitali (DSA), li se joħolqu sett uniku ta' regoli applikabbli fl-UE kollha.
L-għadd ta' pjattaformi online li joperaw fl-UE.
Aktar minn 90% tagħhom huma impriżi żgħar u ta' daqs medju
Skopri x'qed tagħmel l-UE biex issawwar it-trasformazzjoni diġitali.
Ir-regolamentazzjoni ta' prattiki tal-kumpaniji tat-teknoloġija kbira: L-Att dwar is-Swieq Diġitali
L-għan tal-Att dwar is-Swieq Diġitali huwa li jiżgura kundizzjonijiet ekwi għall-kumpaniji diġitali kollha, irrispettivament mid-daqs tagħhom.
Ir-regolament se jistabbilixxi regoli ċari għall-pjattaformi l-kbar – lista ta' "x'jistgħu u x'ma jistgħux jagħmlu" – li għandhom l-għan li jrażżnuhom milli jimponu kundizzjonijiet inġusti fuq in-negozji u l-konsumaturi.
Prattiki bħal dawn jinkludu li l-gwardjan jikklassifika s-servizzi u l-prodotti offruti minnu nnifsu fi grad ogħla minn servizzi jew prodotti simili offruti minn partijiet terzi fuq il-pjattaforma tiegħu jew li ma jagħtix il-possibbiltà lill-utenti li jneħħu kwalunkwe software jew applikazzjoni mobbli installati minn qabel.
L-interoperabbiltà bejn il-pjattaformi tal-messaġġi se titjieb – l-utenti ta' pjattaformi żgħar jew kbar se jkunu jistgħu jiskambjaw messaġġi, jibagħtu fajls jew jagħmlu telefonati bil-vidjo fl-apps tal-messaġġi.
Ir-regoli għandhom jagħtu spinta lill-innovazzjoni, lit-tkabbir u lill-kompetittività u se jgħinu lil kumpaniji iżgħar u negozji ġodda jikkompetu ma' atturi kbar ħafna.
L-Att dwar is-Swieq Diġitali se jistabbilixxi wkoll il-kriterji għall-identifikazzjoni ta' pjattaformi online kbar bħala gwardjani u se jagħti lill-Kummissjoni Ewropea s-setgħa li twettaq investigazzjonijiet tas-suq, u dan se jippermetti l-aġġornament tal-obbligi għall-gwardjani fejn meħtieġ u s-sanzjonar ta' mġiba ħażina.
Spazju diġitali aktar sikur: L-Att dwar is-Servizzi Diġitali
L-att dwar is-Servizzi Diġitali se jagħti lin-nies aktar kontroll fuq dak li jaraw online: l-utenti se jkollhom informazzjoni aħjar dwar ir-raġuni għaliex jiġi rrakkomandat lilhom kontenut speċifiku, u se jkollhom l-għażla li t-tfassil tal-profil ma jiġix inkluż.
Ir-reklamar immirat se jiġi pprojbit għall-minorenni u l-użu ta' data sensittiva, bħall-orjentazzjoni sesswali, ir-reliġjon jew l-etniċità, mhux se jkun permess.
Ir-regoli l-ġodda se jgħinu wkoll biex jipproteġu lill-utenti minn kontenut dannuż u illegali .
Se jtejbu b'mod sinifikanti t-tneħħija tal-kontenut illegali, filwaqt li jiżguraw li dan isir malajr kemm jista' jkun.
L-Att se jgħin ukoll biex jiġi indirizzat il-kontenut dannuż, li, bħad-diżinformazzjoni politika jew dik relatata mas-saħħa, ma għandux għalfejn ikun illegali, u jintroduċi regoli aħjar għall-protezzjoni tal-libertà tal-kelma.
L-Att dwar is-Servizzi Diġitali se jkun fih wkoll regoli li jiżguraw li l-prodotti mibjugħin online jkunu sikuri u jsegwu l-ogħla standards stabbiliti fl-UE.
L-utenti se jkollhom għarfien aħjar tal-bejjiegħa reali tal-prodotti li jixtru online.
Il-Kunsill mistenni japprova l-Att dwar is-Swieq Diġitali f'Lulju u l-Att dwar is-Servizzi Diġitali f'Settembru.
Għal dettalji dwar meta se jibdew japplikaw ir-regolamenti, iċċekkja l-istqarrija għall-istampa fit-taqsima tal-links hawn taħt.
Kun af ukoll dwar kif l-UE ssawwar id-dinja diġitali:
Ir-regolamentazzjoni u l-isfruttar tal-intelliġenza artifiċjali
Għaliex iċ-ċibersigurtà fl-UE għandha tkun importanti għalik
Il-perikli tal-kriptovaluta u l-benefiċċji tal-leġiżlazzjoni tal-UE
Is-Servizzi Diġitali: regoli storiċi għal ambjent online miftuħ aktar sikur
Ir-regolamentazzjoni tal-gwardjani diġitali:informazzjoni ġenerali dwar l-att futur dwar is-swieq diġitali
Osservatorju leġiżlattiv:L-Att dwar is-Swieq Diġitali
Mad-daqqa t'għajn:L-Att dwar is-Swieq Diġitali
Osservatorju leġiżlattiv:L-Att dwar is-Servizzi Diġitali
Mad-daqqa t'għajn:l-adozzjoni tal-Att dwar is-Servizzi Diġitali
Skopri kif l-UE trid tindirizza l-kontenut dannuż jew illegali online filwaqt li tħares il-libertà tal-espressjoni.
Fil-5 ta' Lulju 2022 il-Parlament approva l- Att dwar is-Servizzi Diġitali , maħsub biex jagħti forma lill-ekonomija diġitali li qed tiżviluppa b'pass mgħaġġel fil-livell tal-UE u jistabbilixxi standards għall-bqija tad-dinja.
Waħda mill-kwistjonijiet fundamentali li l-MEPs riedu jindirizzaw hija l-protezzjoni tal-utenti minn kontenut dannuż jew illegali.
Jitneħħa l-kontenut illegali filwaqt li jitħarsu d-drittijiet u l-libertajiet
Għall-MEPs, l-azzjoni volontarja min-naħa tal-pjattaformi ma kinitx biżżejjed.
Riedu regoli ċari għall-UE kollha f'dak li għandu x'jaqsam mal-moderazzjoni tal-kontenut, bl-applikazzjoni tal-hekk imsejjaħ mekkaniżmu ta' "avviż u azzjoni".
ikun effettiv – l-utenti jkunu jistgħu jinnotifikaw faċilment lill-intermedjarji dwar kontenut potenzjalment illegali sabiex ikun jista' jitneħħa malajr
ma jiġix abbużat – f'każ li kontenut jiġi mmarkat jew jitneħħa, l-utenti affettwati jiġu nnotifikati u jkollhom il-possibbiltà li jappellaw id-deċiżjoni quddiem korp nazzjonali għas-soluzzjoni tat-tilwim
jirrispetta d-drittijiet u l-libertajiet tal-utenti, bħal-libertà tal-espressjoni u tal-informazzjoni, sabiex l-intermedjarji jneħħu l-kontenut illegali b'mod diliġenti, proporzjonat u nondiskriminatorju u ma jneħħux kontenut li ma jkunx illegali
Jekk l-utenti jikkontestaw deċiżjoni rigward l-illegalità ta' kontenut iġġenerat minn utent, ikunu jistgħu jfittxu rimedju ġudizzjarju.
Minbarra li jitneħħa, kwalunkwe kontenut illegali kriminali għandu tittieħed azzjoni dwaru min-naħa tal-awtoritajiet tal-infurzar tal-liġi u l-ġudikatura.
Il-pjattaformi se jkunu obbligati jirrappurtaw reati serji lill-awtorità kompetenti.
Modi kif jiġi miġġieled kontenut dannuż
Biex tiġi indirizzata l-problema ta' kontenut dannuż bħal diskors ta' mibegħda jew diżinformazzjoni, ir-regoli jżidu obbligi ta' trasparenza għall-pjattaformi, inkluż dwar l-approċċ tagħhom għall-monetizzazzjoni.
Aktar għażla għall-utenti dwar x'jaraw online
Ir-regoli jagħtu aktar kontroll lill-utenti fuq il-kontenut li jaraw u l-possibbiltà li jagħżlu li ma jipparteċipaw xejn affattu fil-kurazija tal-kontenut.
Jinkludu wkoll regoli aktar stretti dwar ir-reklamar immirat, fosthom projbizzjoni fuq reklami mmirati lejn il-minorenni u l-użu ta' data sensittiva, bħall-orjentazzjoni sesswali, ir-reliġjon jew l-etniċità.
Il-Kummissjoni ppreżentat il-proposta tagħha għal Att dwar is-Servizzi Diġitali u l-Att dwar is-Swieq Diġitali fil-15 ta' Diċembru 2020.
Wara l-konklużjoni tan-negozjati mal-Kunsill, il-Parlament approva l-Att dwar is-Servizzi Diġitali u l-Att dwar is-Swieq Diġitali fil-5 ta' Lulju 2022.
Il-Kunsill mistenni japprova l-Att dwar is-Swieq Diġitali f'Lulju u l-Att dwar is-Servizzi Diġitali f'Settembru.
Għal aktar dettalji dwar meta jibdew japplikaw ir-regolamenti, ara l-istqarrija għall-istampa fit-taqsima tal-links hawn taħt.
Aqra aktar: L-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Is-servizzi diġitali: regoli importanti għal ambjent online miftuħ aktar sikur
L-invażjoni Russa fl-Ukrajna ġiegħlet lil miljuni ta' nies jitilqu minn darhom.
Skopri x'qed tagħmel l-UE biex tgħinhom u biex tieħu ħsieb il-fruntieri esterni tagħha.
L-invażjoni Russa fl-Ukrajna fi Frar 2022 ħolqot waħda mill-akbar kriżijiet umanitarji fl-istorja reċenti tal-Ewropa, u l-gwerra li għaddejja bħalissa qed tikkawża numru dejjem akbar ta' vittmi, qerda u spostamenti fi ħdan il-fruntieri tal-Ukrajna kif ukoll barra minnhom.
Il-popolazzjoni ċivili tal-Ukrajna qed tiġi soġġetta għal bumbardamenti u vjolenza, u huwa stmat li terz tal-Ukreni ġew sfurzati jħallu djarhom u jmorru jew fil-pajjiż stess jew fi stati ġirien .
Sas-6 ta' Lulju, ġew irreġistrati aktar minn 5.6 miljun rifuġjat Ukren madwar l-Ewropa , f'pajjiżi li jinkludu l-Polonja (1,207,650 rifuġjat), ir-Rumanija (83,704), il-Moldova (83,832), is-Slovakkja (80,533) u l-Ungerija (26,199).
Madwar 90% minnhom huma nisa u tfal, li jinsabu f'riskju akbar li jisfaw vittmi ta' vjolenza u abbuż, fosthom it-traffikar tal-bnedmin, il-faċilitazzjoni ta' dħul klandestin ta' bnedmin u l-adozzjoni illegali.
Iċ-ċifri għadhom qed jinbidlu, iżda aktar minn 2.5 miljun Ukren irritornaw lura d-dar mill-bidu tal-invażjoni Russa.
Xi wħud qed jirritornaw lejn żoni li kienu mhedda mill-forzi Russi fil-bidu tal-gwerra iżda li issa huma meqjusa aktar sikuri.
Aqra aktar dwar il-migrazzjoni fl-Ewropa
Fondi tal-UE biex jgħinu lill-pajjiżi l-aktar esposti
Il-kriżi tar-rifuġjati kkawżata mill-gwerra qanqlet inizjattivi ta' solidarjetà u mobilizzazzjoni fl-Ewropa kollha, u l-UE u l-Istati Membri tagħha offrew għajnuna ta' emerġenza lin-nies li kellhom jitilqu minn darhom u appoġġ lill-pajjiżi ġirien tal-Ukrajna.
Fl-24 ta' Marzu, il-Membri tal-PE approvaw il-proposta tal-Kummissjoni Ewropea għal Azzjoni ta' Koeżjoni għar-Rifuġjati fl-Ewropa (CARE) biex il-fondi disponibbli jiġu riorjentati lejn il-pajjiżi tal-UE li qed jagħtu kenn lin-nies li qed jaħarbu mill-aggressjoni Russa.
Dan jista' jinkludi €10 biljun oħra li ġejjin mill-fond REACT-UE , li kien inħoloq biex jagħmilha ta' pont bejn il-miżuri ta' emerġenza minħabba l-COVID-19 u l-fondi ta' koeżjoni.
Barra minn hekk, il-Parlament estenda b'sena, jiġifieri sa nofs l-2024, il-perjodu li fih ikunu operattivi l-Fond għall-Ażil, il-Migrazzjoni u l-Integrazzjoni u l-Fond għas-Sigurtà Interna.
L-estensjoni tippermetti lill-pajjiżi tal-UE jerġgħu jużaw b'urġenza l-fondi li ma jintużawx biex jindirizzaw il-fluss ta' rifuġjati deħlin mill-Ukrajna u mistennija tiżblokka madwar €420 miljun f'appoġġ addizzjonali, pereżempju għall-alloġġi, għall-ikel, għall-assistenza fis-saħħa jew għal aktar persunal.
Aktar assistenza, ngħidu aħna provvisti mediċi, tined u ġeneraturi tal-elettriku, għaddiet għand il-pajjiżi ġirien u l-Ukrajna permezz tal- Mekkaniżmu tal-UE għall-Protezzjoni Ċivili u ta' kumulazzjoni ta' riżerva medika ta' RescEU .
Matul is-sessjoni plenarja tat-23 u l-24 ta' Marzu, il-Membri tal-PE qablu li jagħtu appoġġ finanzjarju lill-Moldova biex jgħinuha fl-akkoljenza tar-rifuġjati, flimkien mal- għoti ta' għajnuna makrofinanzjarja biex tkopri parti mill-bżonnijiet tagħha f'dawk li huma l-finanzjamenti esterni.
Fit-23 ta' Ġunju, il-Parlament approva pakkett ta' appoġġ ta' €400 miljun biex jgħin lill-Istati Membri l-aktar esposti fil-miżuri urġenti ta' migrazzjoni u ġestjoni tal-fruntieri.
Il-fondi tal-UE se jikkontribwixxu għall-finanzjament tal-ispejjeż tal-ewwel akkoljenza u reġistrazzjoni tal-persuni li jaħarbu mill-Ukrajna, permezz tat-tisħiħ tal-Fond għall-Ażil, il-Migrazzjoni u l-Integrazzjoni u l-Istrument għall-Ġestjoni tal-Fruntieri u tal-Viżi.
Protezzjoni temporanja lill-persuni li qed jaħarbu mill-Ukrajna
F'riżoluzzjoni adottata fis-sessjoni plenarja straordinarja tal-1 ta' Marzu, il-Parlament laqa' pożittivament l-attivazzjoni tad-Direttiva dwar il-Protezzjoni Temporanja għall-ewwel darba minn mindu daħlet fis-seħħ fl-2001.
Id- direttiva għandha l-għan li tagħti protezzjoni temporanja immedjata fl-UE lil persuni li qed jaħarbu mill-gwerra fl-Ukrajna għal perjodu inizjali ta' sena, inklużi ċittadini Ukreni, persuni minn barra l-UE, persuni apolidi jew persuni b'permessi ta' residenza fil-pajjiż.
Din tippermetti lill-persuni spostati jibbenefikaw mill-istess drittijiet fl-UE kollha, bħal permess ta' residenza, il-possibbiltà li jaħdmu, li jingħataw alloġġ u li jkollhom aċċess għas-servizzi soċjali u għall-assistenza medika.
Il-Membri tal-PE qablu wkoll li jippermettu lill-Ukreni bi status ta' protezzjoni temporanja jkomplu jużaw il-liċenzji tas-sewqan tagħhom fl-UE.
Sa issa aktar minn 3.6 miljun persuna rreġistraw għal protezzjoni temporanja jew għal skemi simili ta' protezzjoni nazzjonali fl-Ewropa.
Fid-9 ta' Marzu, il-Membri tal-PE stiednu lill-UE tintroduċi sistema ta' migrazzjoni xierqa li taqsam ir-responsabbiltà għar-rifuġjati.
Il- patt dwar il-migrazzjoni u l-ażil tal-UE , li jinsab fil-fażi tan-negozjati, fih mekkaniżmu ta' solidarjetà li jqassam ir-responsabbiltà għall-protezzjoni fost il-pajjiżi tal-UE kif ukoll miżuri li jindirizzaw il-flussi tal-massa ta' migranti deħlin.
Ġestjoni tal-fruntieri esterni tal-UE
Fl-4 ta' Marzu, il-Kummissjoni ħarġet linji gwida ġodda biex tgħin lill-pajjiżi tal-UE jieħdu ħsieb il-wasliet b'mod effiċjenti u jgħinu lill-gwardji tal-fruntieri jwettqu l-verifiki fil-fruntieri mal-Ukrajna, inklużi s-semplifikazzjoni tal-kontrolli fil-fruntiera għall-persuni vulnerabbli u l-ħolqien ta' punti ta' qsim tal-fruntiera temporanji.
Il-Parlament approva wkoll l-użu tal-Aġenzija Ewropea għall-Gwardja tal-Fruntiera u tal-Kosta (Frontex) biex tgħin lill-Moldova, li mhijiex membru tal-UE, tlaħħaq mal-għadd enormi ta' persuni li qed jaqsmu l-fruntiera mill-Ukrajna.
Mad-daqqa t'għajn:assistenza lill-Ukreni fil-fruntieri tal-UE
Mad-daqqa t'għajn:is-sitwazzjoni tat-tfal Ukreni
Il-Kummissjoni Ewropea:assistenza tal-UE lill-Ukrajna
Sit web: L-Ewropa tieqaf mal-Ukrajna (bl-Ingliż)
Sit web: L-Ewropa tieqaf mal-Ukrajna (bl-Ukren)
Riżoluzzjoni dwar il-finanzjament tal-ispejjeż ta' akkoljenza tan-nies li qed jaħarbu mill-Ukrajna (it-23 ta' Ġunju)
Illum il-Kunsill introduċa aktar miżuri restrittivi fid-dawl tal-aggressjoni militari mhux provokata u mhux ġustifikata tal-Federazzjoni Russa kontra l-Ukrajna.
Il-Kunsill iddeċieda b'mod partikolari li jipprojbixxi: il-forniment ta' servizzi ta' messaġġi finanzjarji speċjalizzati, li jintużaw għall-iskambju ta' data finanzjarja ( SWIFT ), lil Bank Otkritie , Novikombank , Promsvyazbank , Rossiya Bank , Sovcombank , VNESHECONOMBANK ( VEB ), u VTB BANK' .
Din il-projbizzjoni ser tidħol fis-seħħ fl-għaxar jum wara l-pubblikazzjoni fil-Ġurnal Uffiċjali tal-UE, u ser tapplika wkoll għal kwalunkwe persuna ġuridika, entità jew korp stabbiliti fir-Russja li d-drittijiet proprjetarji tagħhom huma direttament jew indirettament proprjetà ta' aktar minn 50% tal-banek imsemmija hawn fuq. l-investiment, il-parteċipazzjoni jew il-kontribuzzjoni b'xi mod ieħor għal proġetti futuri kofinanzjati mill- Fond Russu tal-Investiment Dirett .
il-bejgħ, il-forniment, it-trasferiment jew l-esportazzjoni ta' karti tal-flus denominati f'euro lir-Russja jew lil kwalunkwe persuna fiżika jew ġuridika, entità jew korp fir-Russja, inkluż il-gvern u l-Bank Ċentrali tar-Russja, jew għall-użu fir-Russja.
Id-deċiżjoni tal-lum tikkumplementa l-pakkett ta' miżuri mħabbar mir-Rappreżentant Għoli wara l-vidjokonferenza tal-Ministri għall-Affarijiet Barranin tal-UE tas-27 ta' Frar.
Tali pakkett jinkludi wkoll il- forniment ta' tagħmir u provvisti lill-Forzi Armati Ukreni permezz tal-Faċilità Ewropea għall-Paċi, projbizzjoni fuq it-titjiriet li jgħaddu minn fuq l-ispazju tal-ajru tal-UE u fuq l-aċċess għall-ajruporti tal-UE minn trasportaturi Russi ta' kull tip, projbizzjoni fuq it-tranżazzjonijiet mal-Bank Ċentrali Russu , u l-projbizzjoni li l-media tal-istat Russia Today u Sputnik' ixandru fl-UE.
L-Unjoni Ewropea tikkundanna bl-aktar mod qawwi possibbli l-aggressjoni militari mhux provokata u mhux ġustifikata tal-Federazzjoni Russa kontra l-Ukrajna, u titlob li r-Russja twaqqaf minnufih l-azzjonijiet militari tagħha, tirtira mingħajr kundizzjonijiet il-forzi u t-tagħmir militari kollha mit-territorju kollu tal-Ukrajna u tirrispetta bis-sħiħ l-integrità territorjali, is-sovranità u l-indipendenza tal-Ukrajna fi ħdan il-fruntieri tagħha rikonoxxuti internazzjonalment.
L-atti legali rilevanti ġew ippubblikati fil-Ġurnal Uffiċjali (ara l-link ta' hawn taħt)
<em>Il-Ġurnal Uffiċjali tal-Unjoni Ewropea</em>, L 063, 2 ta' Marzu 2022
L-UE tadotta sett ġdid ta' miżuri b'rispons għall-aggressjoni militari tar-Russja kontra l-Ukrajna (stqarrija għall-istampa, 28 ta' Frar 2022)
L-aggressjoni militari tar-Russja kontra l-Ukrajna: Il-Kunsill jimponi sanzjonijiet fuq 26 persuna u entità waħda (stqarrija għall-istampa, 28 ta' Frar 2022)
Vidjokonferenza informali tal-ministri għall-affarijiet barranin, 27 ta' Frar 2022
Konklużjonijiet tal-Kunsill Ewropew, 24 ta' Frar 2022
L-Ukrajna: Dikjarazzjoni mir-Rappreżentant Għoli f'isem l-Unjoni Ewropea dwar l-invażjoni tal-Ukrajna mill-forzi armati tal-Federazzjoni Russa, 24 ta' Frar 2022
Miżuri restrittivi tal-UE b'rispons għall-kriżi fl-Ukrajna (informazzjoni ġenerali)
Illum il-Kunsill introduċa aktar miżuri restrittivi b'reazzjoni għall-aggressjoni militari mhux provokata u mhux ġustifikata tar-Russja kontra l-Ukrajna.
Bis-saħħa ta' dawn il-miżuri, l- UE ser tissospendi b'mod urġenti l-attivitajiet ta' xandir ta' Sputnik u RT/Russia Today (RT English, RT UK, RT Germany, RT France, u RT Spanish) fl-UE, jew dawk diretti lejn l-UE, sakemm tintemm l-aggressjoni kontra l-Ukrajna, u sakemm il-Federazzjoni Russa u l-istabbilimenti assoċjati tagħha jieqfu jwettqu azzjonijiet ta' diżinformazzjoni u manipulazzjoni tal-informazzjoni kontra l-UE u l-istati membri tagħha.
Il-manipulazzjoni sistematika tal-informazzjoni u d-diżinformazzjoni mill-Kremlin huma applikati bħala għodda operazzjonali fl-attakk tiegħu fuq l-Ukrajna.
Hija wkoll theddida sinifikanti u diretta għall-ordni pubbliku u s-sigurtà tal-Unjoni.
Illum, qed nieħdu pass importanti kontra l-operazzjoni ta' manipulazzjoni ta' Putin u qed inwaqqfu l-media kkontrollata mill-istat Russu fl-UE.
Aktar kmieni diġà imponejna sanzjonijiet fuq it-tmexxija ta' RT, inkluż il-kap editur Simonyan, u huwa għalhekk loġiku li jiġu mmirati wkoll l-attivitajiet li l-organizzazzjonijiet kienu qed iwettqu fl-Unjoni tagħna.
Josep Borrell, ir-Rappreżentant Għoli tal-Unjoni Ewropea għall-Affarijiet Barranin u l-Politika ta' Sigurtà
Sputnik u Russia Today huma taħt il- kontroll dirett jew indirett permanenti tal-awtoritajiet tal-Federazzjoni Russa u huma essenzjali u strumentali biex imexxu 'l quddiem u jappoġġaw l-aggressjoni militari kontra l-Ukrajna, u għad-destabbilizzazzjoni tal-pajjiżi ġirien tagħha.
Il-Federazzjoni Russa impenjat ruħha f'kampanja sistematika u internazzjonali ta' diżinformazzjoni, manipulazzjoni tal-informazzjoni u distorsjoni tal-fatti sabiex issaħħaħ l- istrateġija tagħha ta' destabbilizzazzjoni tal-pajjiżi ġirien tagħha, l-UE u l-istati membri tagħha.
B'mod partikolari, id-diżinformazzjoni u l-manipulazzjoni tal-informazzjoni mmiraw ripetutament u konsistentement lill-partiti politiċi Ewropej, speċjalment matul il-perjodi elettorali, is-soċjetà ċivili u l-minoranzi tal-ġeneru u etniċi Russi, l-applikanti għall-ażil u l-funzjonament tal-istituzzjonijiet demokratiċi fl-UE u l-istati membri tagħha.
Sabiex tiġġustifika u tappoġġa l-aggressjoni militari tagħha fuq l-Ukrajna , il-Federazzjoni Russa impenjat ruħha f'azzjonijiet kontinwi u miftiehma ta' diżinformazzjoni u manipulazzjoni tal-informazzjoni mmirati lejn l-UE u l-membri tas-soċjetà ċivili ġirien, li joħolqu distorsjoni serja u jimmanipulaw il-fatti.
Id-deċiżjonijiet tal-lum jikkumplementaw il-pakkett ta' miżuri mħabbar mir-Rappreżentant Għoli wara l-vidjokonferenza tal-ministri għall-affarijiet barranin tal-UE tas-27 ta' Frar.
Tali pakkett jinkludi wkoll il- forniment ta' tagħmir u provvisti lill-Forzi Armati Ukreni permezz tal-Faċilità Ewropea għall-Paċi, projbizzjoni fuq it-titjiriet li jgħaddu minn fuq l-ispazju tal-ajru tal-UE u fuq l-aċċess għall-ajruporti tal-UE minn trasportaturi Russi ta' kull tip, projbizzjoni fuq it-tranżazzjonijiet mal-Bank Ċentrali Russu , u l- projbizzjoni mis-SWIFT għal ċerti banek Russi.
L-Unjoni Ewropea tikkundanna bl-aktar mod qawwi possibbli l-aggressjoni militari mhux provokata u mhux ġustifikata tal-Federazzjoni Russa kontra l-Ukrajna, u tesiġi li r-Russja twaqqaf immedjatament l-azzjonijiet militari tagħha, tirtira mingħajr kondizzjonijiet il-forzi u t-tagħmir militari kollu mit-territorju sħiħ tal-Ukrajna u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri tagħha rikonoxxuti internazzjonalment.
L-atti legali rilevanti ġew ippubblikati fil-Ġurnal Uffiċjali (ara l-ħolqa hawn taħt).
<em>Il-Ġurnal Uffiċjali tal-Unjoni Ewropea</em>, L 065, 2 ta' Marzu 2022
L-UE tadotta sett ġdid ta' miżuri biex twieġeb għall-aggressjoni militari tar-Russja kontra l-Ukrajna, stqarrija għall-istampa, 28 ta' Frar 2022
L-aggressjoni militari tar-Russja kontra l-Ukrajna: Il-Kunsill jimponi sanzjonijiet fuq 26 persuna u entità waħda, stqarrija għall-istampa, 28 ta' Frar 2022
Vidjokonferenza informali tal-ministri għall-affarijiet barranin, 27 ta' Frar 2022
Konklużjonijiet tal-Kunsill Ewropew, stqarrija għall-istampa, 24 ta' Frar 2022
L-Ukrajna: Dikjarazzjoni mir-Rappreżentant Għoli f'isem l-Unjoni Ewropea dwar l-invażjoni tal-Ukrajna mill-forzi armati tal-Federazzjoni Russa, stqarrija għall-istampa, 24 ta' Frar 2022
Illum il-Kunsill iddeċieda li jimponi miżuri restrittivi mmirati fir-rigward ta' azzjonijiet li jdgħajfu jew jheddu l-integrità territorjali, is-sovranità u l-indipendenza tal-Ukrajna, fuq 22 membru ta' livell għoli tal-persunal militari Belarussu fid-dawl tar-rwol tagħhom fil-proċessi tat-teħid tad-deċiżjonijiet u tal-ippjanar strateġiku li wasslu għall-involviment Belarussu fl-aggressjoni Russa kontra l-Ukrajna.
Fl-24 ta' Frar, 20 membru tal-persunal militari Belarussu kienu diġà elenkati fl-istess kuntest.
L-involviment tal-Belarussja fl-aggressjoni militari mhux provokata u mhux ġustifikata li għaddejja kontra l-Ukrajna ser ikollu prezz għoli.
B'dawn il-miżuri, għandna taħt il-mira tagħna lil dawk fil-Belarussja li jikkollaboraw ma' dawn l-attakki kontra l-Ukrajna u li nirrestrinġu l-kummerċ f'għadd ta' setturi ewlenin.
Josep Borrell, Rappreżentant Għoli tal-Unjoni għall-Affarijiet Barranin u l-Politika ta' Sigurtà
Il-Belarussja qed tappoġġa l-aggressjoni militari Russa kontra l-Ukrajna - fost l-oħrajn - billi tippermetti lir-Russja tispara missili ballistiċi mit-territorju Belarussu, tiffaċilita t-trasport ta' persunal militari Russu u armi tqal, tankijiet, u trasportaturi militari, tippermetti lill-inġenji tal-ajru militari Russi jtiru fuq l-ispazju tal-ajru Belarussu lejn l-Ukrajna, tipprovdi punti ta' riforniment ta' fjuwil, u taħżen armi u tagħmir militari Russu fil-Belarussja.
Il-miżuri restrittivi fir-rigward ta' azzjonijiet li jdgħajfu jew jheddu l-integrità territorjali, is-sovranità u l-indipendenza tal-Ukrajna, li issa japplikaw għal total ta' 702 individwu u 53 entità , jinkludu ffriżar tal-assi u projbizzjoni milli l-fondi jitqiegħdu għad-dispożizzjoni tal-individwi u l-entitajiet elenkati.
Barra minn hekk, projbizzjoni fuq l-ivvjaġġar applikabbli għall-persuni elenkati ma tħallihomx jidħlu jew jgħaddu mit-territorju tal-UE.
Fir-rigward tal-Belarussja, illum il-Kunsill introduċa wkoll restrizzjonijiet ulterjuri relatati mal-kummerċ ta' oġġetti użati għall-produzzjoni jew il-manifattura ta' prodotti tat- tabakk , fjuwils minerali , sustanzi bituminużi u prodotti tal-idrokarbur gassuż , prodotti tal-klorur tal-potassju ('' potash ''), prodotti tal- injam , prodotti tas- siment , prodotti tal- ħadid u tal-azzar u prodotti tal- gomma .
Ġew imposti wkoll restrizzjonijiet ulterjuri fuq l- esportazzjonijiet ta' oġġetti u teknoloġija b'użu doppju , u ċerti oġġetti u teknoloġija avvanzati li jistgħu jikkontribwixxu għall- iżvilupp militari, teknoloġiku, tad-difiża u tas-sigurtà tal-Belarussja, flimkien ma' restrizzjonijiet fuq il-forniment ta' servizzi relatati.
Id-deċiżjoni tal-lum tikkumplementa l-pakkett ta' miżuri mħabbar mir-Rappreżentant Għoli wara l-vidjokonferenza tal-ministri tal-UE għall-affarijiet barranin tas-27 ta' Frar.
Dan il-pakkett jinkludi wkoll il- forniment ta' tagħmir u provvisti lill-Forzi Armati Ukreni permezz tal-Faċilità Ewropea għall-Paċi, projbizzjoni fuq it-titjiriet li jgħaddu minn fuq l-ispazju tal-ajru tal-UE u fuq l-aċċess għall-ajruporti tal-UE minn trasportaturi Russi ta' kull tip, projbizzjoni fuq tranżazzjonijiet mal-Bank Ċentrali Russu , il- projbizzjoni mis-SWIFT għal ċerti banek Russi, u l-projbizzjoni għall-media tal-istat Russia Today u Sputnik' milli jxandru fl-UE.
Fil-konklużjonijiet tiegħu tal-24 ta' Frar 2022, il-Kunsill Ewropew ikkundanna bl-aktar mod qawwi possibbli l-aggressjoni militari mhux provokata u mhux ġustifikata tal-Federazzjoni Russa kontra l-Ukrajna, u l-involviment tal-Belarussja fl-aggressjoni.
Il-Kunsill Ewropew appella wkoll għat-tħejjija u l-adozzjoni urġenti ta' pakkett ta' sanzjonijiet individwali u ekonomiċi ulterjuri li jkopri wkoll lill-Belarussja.
L-atti legali rilevanti, inkluż l-ismijiet tal-persuni u l-entitajiet ikkonċernati, ġew ippubblikati fil-Ġurnal Uffiċjali (ara l-link hawn taħt).
<em>Il-Ġurnal Uffiċjali tal-Unjoni Ewropea</em>, L 66, 2 ta' Marzu 2022 (inkluż lista tal-individwi u l-entitajiet sanzjonati)
<em>Il-Ġurnal Uffiċjali tal-Unjoni Ewropea</em>, L 67, 2 ta' Marzu 2022
L-UE tadotta sett ġdid ta' miżuri b'rispons għall-aggressjoni militari tar-Russja kontra l-Ukrajna (stqarrija għall-istampa, 28 ta' Frar 2022)
L-aggressjoni militari tar-Russja kontra l-Ukrajna: il-Kunsill jimponi sanzjonijiet fuq 26 persuna u entità waħda (stqarrija għall-istampa, 28 ta' Frar 2022)
Konklużjonijiet tal-Kunsill Ewropew, 24 ta' Frar 2022
L-Ukrajna: Dikjarazzjoni mir-Rappreżentant Għoli f'isem l-Unjoni Ewropea dwar l-invażjoni tal-Ukrajna mill-forzi armati tal-Federazzjoni Russa, 24 ta' Frar 2022
Miżuri restrittivi tal-UE b'rispons għall-kriżi fl-Ukrajna (informazzjoni ġenerali)
Il-MPE jitolbu li jsir progress biex l-Ukrajna tingħata l-istatus ta' kandidat tal-UE L-UE għandha tillimita l-importazzjoni tal-aktar prodotti importanti għall-esportazzjoni Russa, bħaż-żejt u l-gass Is-sanzjonijiet għandhom idgħajfu b'mod strateġiku lill-ekonomija u lill-industrija tar-Russja.
L-Ukrajna għandha tingħata armi difensivi b'mod aktar rapidu
Il-projbizzjoni mis-sistema SWIFT għandha tiġi estiża għall-Belarussja
Wara l-invażjoni Russa kontra l-Ukrajna, il-MPE talbu sanzjonijiet eħrex fil-konfront tar-Russja u sforzi ġodda biex l-Ukrajna tingħata l-istatus ta' kandidat tal-UE.
F'riżoluzzjoni adottata nhar it-Tlieta, il-Parlament ikkundanna bl-aktar mod qawwi possibbli l-invażjoni illegali Russa tal-Ukrajna u jitlob lill-Kremlin biex itemm l-attivitajiet militari kollha fil-pajjiż.
It-test jiddenunzja wkoll ir-rwol tad-dittatur tal-Belarussja, Aliaksandr Lukashenka, fl-attakk.
Il-MPE jirrifjutaw b'mod kategoriku r-"retorika Russa li tagħmel referenza għall-possibbiltà ta' rikors għal armi ta' qerda massiva", filwaqt li jfakkru lir-Russja fl-obbligi internazzjonali tagħha u jwissu dwar il-perikli ta' eskalazzjoni nukleari tal-kunflitt.
Jistiednu wkoll lill-Kummissjoni Ewropea u lill-pajjiżi tal-UE biex jipprovdu aktar għajnuna umanitarja ta' emerġenza lill-Ukrajna, f'kooperazzjoni mal-aġenziji umanitarji tan-NU u ma' organizzazzjonijiet sħab internazzjonali oħra.
It-test ġie approvat bi 637 vot favur, 13 kontra u 26 astensjoni.
Ħidma biex l-Ukrajna tingħata l-istatus ta' kandidat tal-UE
Ir-riżoluzzjoni tistieden lill-istituzzjonijiet tal-UE jaħdmu biex jagħtu lill-pajjiż l-istatus ta' kandidat għall-UE.
Kwalunkwe proċedura ta' dan it-tip għandha tkun f'konformità mal- Artikolu 49 tat-Trattat dwar l-Unjoni Ewropea u abbażi tal-mertu, jgħid it-test.
Sadanittant, l-UE għandha tkompli taħdem lejn l-integrazzjoni tal-Ukrajna fis-suq uniku tal-UE skont il-Ftehim ta' Assoċjazzjoni fis-seħħ bejn l-UE u l-Ukrajna.
Sanzjonijiet eħrex fil-konfront tar-Russja
Filwaqt li jilqgħu l-adozzjoni rapida tas-sanzjonijiet tal-UE, il-MPE jridu jaraw miżuri restrittivi usa' mmirati biex idgħajfu b'mod strateġiku l-ekonomija u l-bażi industrijali Russa.
B'mod partikolari, l-importazzjonijiet tal-aktar prodotti importanti għall-esportazzjoni Russa, bħaż-żejt u l-gass, għandhom ikunu limitati.
L-investiment il-ġdid tal-UE fir-Russja u l-investiment il-ġdid Russu fl-UE għandhom jiġu pprojbiti.
Għandhom jiġu mblukkati l-banek Russi kollha mis-sistema finanzjarja Ewropea u r-Russja għandha tkun ipprojbita mis-sistema SWIFT.
Sensiela ta' sanzjonijiet, fosthom il-projbizzjoni mis-sistema SWIFT, għandhom jiġu estiżi għall-Belarussja minħabba l-appoġġ dirett tagħha għall-invażjoni Russa tal-Ukrajna.
Forniment ta' armi, protezzjoni tar-rifuġjati
Barra minn hekk, it-test jistieden lill-UE tforni lill-Ukrajna armi difensivi b'mod aktar rapidu, f'konformità mal-Artikolu 51 tal-Karta tan-Nazzjonijiet Uniti, li jippermetti awtodifiża individwali u kollettiva.
Jirrakkomanda wkoll li tiżdied il-kooperazzjoni dwar l-intelligence mal-Ukrajna rigward l-aggressjoni li għaddejja.
Il-Parlament jilqa' l-impenn tal-UE li tattiva d-Direttiva dwar il-Protezzjoni Temporanja, sabiex tipprovdi aċċess immedjat għall-protezzjoni lill-Ukreni kollha li qed jaħarbu mill-gwerra.
Ir-responsabbiltà għall-akkoljenza tar-rifuġjati li jaslu fil-fruntieri esterni tal-UE għandha tinqasam b'mod ugwali bejn il-pajjiżi tal-UE.
Sanzjonijiet immirati kontra individwi, tmiem tal-"viżi tad-deheb" lir-Russi sinjuri
Il-MPE jitolbu għall-adozzjoni rapida ta' sanzjonijiet immirati kontra individwi responsabbli għal korruzzjoni ta' livell għoli fir-Russja u l-Belarussja kif ukoll kontra oligarki u uffiċjali qrib it-tmexxija tal-pajjiżi.
L-UE u l-pajjiżi alleati bi skemi ta' residenza b'investiment (l-hekk imsejħa "viżi tad-deheb") għandhom jirrevedu l-benefiċjarji kollha ta' tali status ta' residenza u jirrevokaw dawk mogħtija lil individwi Russi ta' valur nett għoli u l-familji tagħhom, b'mod partikolari dawk marbuta ma' individwi u kumpaniji sanzjonati, jgħid it-test.
It-test adottat se jkun disponibbli hawnhekk (01.03.2022)
Ara l-filmat tad-dibattitu (01.03.2022)
L-aggressjoni hija konfront mal-Ewropa: diskors tal-President Metsola dwar l-Ukrajna (24.02.2022)
Kif l-UE qed tappoġġja lill-Ukrajna
Stqarrija għall-istampa: Id-deċiżjoni tal-President tar-Russja hija ksur serju tad-dritt internazzjonali (22.02.2022)
Il-MPE iddibattew l-invażjoni tal-Ukrajna mir-Russja mal-President tal-Ukrajna Volodymyr Zelenskyy nhar it-Tlieta © European Union 2022 Waqt id-dibattitu dwar l-invażjoni tar-Russja tal-Ukrajna, il-MPE esprimew appoġġ sod għall-Ukrajna u għall-isforzi biex il-pajjiż jitqarreb aktar lejn il-komunità Ewropea.
Nhar it-Tlieta, il-Parlament Ewropew kellu sessjoni plenarja straordinarja fi Brussell biex jivvaluta l-attakk militari tar-Russja fuq l-Ukrajna.
Il-President tal-Ukrajna Volodymyr Zelenskyy u l-Ispeaker tal-Verkhovna Rada tal-Ukrajna (il-parlament), Ruslan Stefanchuk tkellmu live minn Kiev.
Il-Presidenti tal-Kunsill Ewropew u tal-Kummissjoni Charles Michel u Ursula von der Leyen, kif ukoll il-kap tal-Politika Barranija tal-UE Josep Borrell, ipparteċipaw ukoll fid-dibattitu.
Fil-ftuħ tad-dibattitu, il-President tal- Parlament Roberta Metsola qalet: "Aħna qegħdin hawn illum fid-dell skur ikkawżat mill-gwerra ta' Putin.
Gwerra li ma pprovokajniex.
Gwerra li ma bdejniex.
Invażjoni diżgustanti ta' stat sovran u indipendenti.
F'isem il-Parlament Ewropew, nikkundanna l-aggressjoni militari Russa kontra l-Ukrajna bl-aktar mod qawwi possibbli u nesprimi s-solidarjetà tiegħi ma' dawk kollha li qed ibatu u ma' dawk kollha maqtula."
"Aħna se nirreżistu.
Mhux se nħarsu n-naħa l-oħra meta dawk li qed jiġġieldu fit-toroq għall-valuri tagħna jiffaċċjaw il-magna tal-gwerra enormi ta' Putin.
Ser nappoġġaw il-ġurisdizzjoni tal-Qorti Kriminali Internazzjonali u l-investigazzjoni tad-delitti tal-gwerra fl-Ukrajna.
Ser inżommu lil Putin responsabbli", hija żiedet tgħid.
Zelenskyy jappella lill-UE biex turi li tappoġġa lill-Ukrajna
Il-President tal-Ukrajna Volodymyr Zelenskyy qal, "f'waqfa bejn strajks bil-missili", li l-Parlament u l-mexxejja tal-UE issa jridu "jippruvaw li l-UE hija mal-Ukrajna."
"Nitkellem illum f'isem iċ-ċittadini tal-Ukrajna li qed jiddefenduha billi jħallsu l-prezz aħħari", kompla jgħid.
Is-Sur Zelenskyy irrefera għall-attakk fuq Kharkiv, "il-belt bl-akbar pjazza fil-pajjiż, imsejħa 'Pjazza tal-Ħelsien'".
"Dalgħodu, żewġ missili laqtu l-Pjazza Ħelsien, b'għexieren ta' nies maqtula.
Dan huwa l-prezz li qed inħallsu għal-libertà tagħna.
Minn issa 'l quddiem, kull pjazza f'kull belt tal-Ukrajna se tissejjaħ Pjazza tal-Ħelsien".
"Qed niġġieldu għad-drittijiet tagħna, il-libertajiet tagħna, ħajjitna, u bħalissa — għas-sopravivenza tagħna.
Qed niġġieldu wkoll biex inkunu membri ugwali tal-Ewropa.
Allura issa, ippruvaw li intom magħna", qal lill-MPE.
"Ippruvaw li intom tassew Ewropej u mbagħad il-ħajja tirbaħ fuq il-mewt, u d-dawl jirbaħ fuq id-dlam.
Glorja lill-Ukraina".
Il-kelliem tal-Verkhovna Rada, Ruslan Stefanchuk qal lill-MPE: "L-Ukrajna qed tiddefendi l-fruntiera tad-dinja ċivilizzata, u jekk l-Ukrajna taqa ', ħadd ma jaf fejn ir-Russi se jieqfu".
Huwa insista li l-aħjar mod biex nappoġġaw lill-Ukrajna "huwa rikonoxximent reali tal-ispirazzjonijiet Ewropej tagħna".
"Din l-invażjoni brutali u massiva tal-Ukrajna mhijiex ġustifikata, mhijiex provokata u hija bbażata fuq gideb orribbli, u dan iseħħ għal raġuni waħda biss: għax fil-Pjazza Maidan, għamiltu l-għażla tal-libertà, id-demokrazija u l-istat tad-dritt," qal il-President tal-Kunsill Ewropew Charles Michel , li sejjaħ l-invażjoni tal-President Russu Putin att ta' "terroriżmu ġeopolitiku".
Huwa assigura lill-MPE li l-Kunsill se janalizza t-"talba serja, simbolika, politika u, fil-fehma tiegħi, leġittima" mill-Ukrajna biex tissieħeb fl-UE.
Il-President tal-Kummissjoni Ewropea Ursula von der Leyen qalet: "Dan huwa mument ta' verità għall-Ewropa.
Dan huwa kunflitt bejn l-istat tad-dritt u l-istat tal-pistola, bejn ordni bbażata fuq ir-regoli u aggressjoni bla limiti.
Ma nistgħux nieħdu s-sigurtà tagħna bħala fatta, irridu ninvestu fiha".
Hija ssottolinjat li "jekk Putin kien qed ifittex li jifred l-UE, in-NATO u l-komunità internazzjonali, huwa kiseb preċiżament l-oppost."
"Biex niksbu l-paċi, jeħtieġ li nkunu tnejn; iżda għall-gwerra, huwa biżżejjed li jkun hemm wieħed, kif wera Putin.
Għalhekk għandna bżonn inżidu ħafna l-kapaċità ta' deterrenza tagħna, sabiex nipprevjenu l-gwerra", qal Josep Borrell, il-Kap tal-Politika Barranija tal-UE.
"Id-difiża tal-istat tad-dritt u t-tisħiħ tar-relazzjonijiet kummerċjali mhux ser ikunu biżżejjed biex id-dinja tinbidel f'post paċifiku", huwa żied jgħid.
Tista' tara r-reġistrazzjoni tad-dikjarazzjonijiet mill-Presidenti Michel u von der Leyen u l-Viċi President Borrell.
Bdiet era ġdida
Tista' tara r-reġistrazzjoni tad-dikjarazzjonijiet tagħhom.
Matul id-dibattitu, ħafna MPE enfasizzaw kif l-invażjoni Russa tal-Ukrajna timmarka l-bidu ta' era ġdida għall-Ewropa u d-dinja.
Huma kkundannaw lill-President Russu Putin u l-aggressjoni brutali tal-Kremlin u esprimew l-ammirazzjoni tagħhom għal kif l-armata u n-nies Ukrajni qed jirreżistu l-attakk, jiġġieldu għal pajjiżhom, il-libertà, id-demokrazija u l-valuri komuni Ewropej.
Huma laqgħu wkoll ir-rispons qawwi tal-Ewropa għall-attakk illegali, bħal pereżempju l-pakketti ta' sanzjonijiet adottati, filwaqt li enfasizzaw il-ħtieġa li l-Ewropa tibqa' magħquda biex tkompli tiffaċċja l-isfidi serji li ġejjin.
Xi Membri kienu favur ir-rikonoxximent tal-aspirazzjonijiet Ewropej tal-Ukrajna u l-ġlieda għal-libertà billi tiżdied il-ħidma tal-UE biex il-pajjiż jingħata l-istatus ta' kandidat tal-UE.
Oħrajn enfasizzaw l-importanza li jiġu indirizzati b'mod konġunt ir-riperkussjonijiet li s-sanzjonijiet fuq ir-Russja ser ikollhom fuq ekonomija Ewropea li għadha qed tirkupra minn pandemija globali, billi jiġi żgurat appoġġ għall-pajjiżi l-aktar affettwati kif ukoll għan-negozji u ċ-ċittadini.
Fl-aħħar nett, xi wħud indikaw il-ħtieġa li jilqgħu lill-Ukrajni li qed jaħarbu mill-gwerra u lill-pajjiżi kollha tal-UE li jaqsmu dik ir-responsabbiltà.
Tista' terġa' tara d-dibattitu sħiħ hawnhekk .
Ritratti u materjal awdjoviżiv b'xejn
Stqarrija għall-istampa: Id-deċiżjoni tal-President tar-Russja hija ksur serju tal-liġi internazzjonali (22.02.2022)
Kif l-UE qed tappoġġa lill-Ukrajna
L-aggressjoni hija konfrontazzjoni mal-Ewropa: diskors tal-President Metsola dwar l-Ukrajna (24.02.2022)
Dikjarazzjoni dwar l-Ukrajna mill-mexxejja tal-Parlament Ewropew (24.02.2022)
Il-folla b'appoġġ għall-Ukrajna quddiem il-Parlament Ewropew fil-preżenza ta' Roberta MEtsola, President tal-PE u l-MPE
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Ftehimiet kummerċjali: dak li qed taħdem fuqu l-UE L-UE tinnegozja diversi ftehimiet kummerċjali madwar id-dinja, iżda dawn jiddependu fuq l-approvazzjoni mill-Parlament Ewropew.
Aqra l-ħarsa ġenerali tagħna lejn in-negozjati li għaddejjin.
Il-ftehimiet kummerċjali huma komponent ewlieni tal- politika kummerċjali tal-UE , peress li huma mutur ewlieni tat-tkabbir ekonomiku.
Fl-2021, l-UE kienet it-tieni l-akbar esportatur ta' prodotti fid-dinja (15 %) wara ċ-Ċina (19 %) iżda qabel l-Istati Uniti (10 %).
Kienet ukoll it-tielet l-akbar importatur (14 %) wara l-Istati Uniti 16 %) u ċ-Ċina (15 %) fl-2021.
Ftehimiet kummerċjali ġodda joħolqu opportunitajiet ġodda ta' negozju għall-kumpaniji Ewropej, li jwasslu għall-ħolqien ta' aktar impjiegi, filwaqt li l-konsumaturi jistgħu jistennew aktar għażla u prezzijiet aktar baxxi.
Hemm tħassib li l-ftehimiet kummerċjali jistgħu jwasslu għal telf ta' impjiegi f'xi setturi minħabba ż-żieda fil-kompetizzjoni, iżda dawn il-ftehimiet dejjem joħolqu aktar impjiegi milli jeqirdu.
Tħassib ieħor huwa li dawn jistgħu jwasslu biex standards ta' kwalità għolja għal prodotti bħall-ikel jiddgħajfu.
Madankollu, peress li l-UE tirrappreżenta suq tant kbir, hija f'pożizzjoni tajba li timponi l-istandards tagħha fuq kumpaniji barranin.
Għall-MPE, l-istandards ta' kwalità dejjem ikunu linja ħamra fil-ftehimiet kummerċjali u kwalunkwe tentattiv biex jitnaqqsu jista' jkun raġuni għalihom biex jirrifjutawhom.
Barra minn hekk, in-negozjaturi tal-UE ta' spiss jinkludu klawżoli dwar id-drittijiet tal-bniedem u d-drittijiet tax-xogħol fil-ftehimiet kummerċjali biex jgħinu fit-titjib tas-sitwazzjoni fil-pajjiż li qed nikkummerċjaw miegħu.
Dawn jistgħu jiffukaw fuq it-tnaqqis jew l-eliminazzjoni tal-ostakli tariffarji jew l-istabbiliment ta' unjoni doganali billi jitneħħew id-dazji doganali u tiġi stabbilita tariffa doganali konġunta għall-importazzjonijiet barranin.
Iżda t-tariffi mhux kollox.
Il-ftehimiet jistgħu jkunu wkoll dwar l-investiment u kif għandhom jiġu ttrattati t-tilwimiet li jinvolvu l-investiment.
Pereżempju, meta kumpanija tħoss li deċiżjoni ta' gvern tkun qed taffettwa l-investiment tagħha f'dak il-pajjiż.
L-ostakli mhux tariffarji huma wkoll vitali bħall-istandards tal-prodotti (pereżempju l-UE pprojbixxiet ċerti ormoni fit-trobbija tal-bhejjem tal-ifrat minħabba l-biżgħat dwar is-saħħa).
Il-ftehimiet jistgħu jgħinu wkoll biex jipproteġu l-prodotti tal-ikel tradizzjonali mill-Ewropa billi jwasslu lill-pajjiżi jirrikonoxxu l- indikazzjonijiet ġeografiċi.
Dan ifisser li ma tistax titlob ċerti deskrizzjonijiet għall-prodott tiegħek sakemm ma jiġux prodotti fir-reġjun u fit-tradizzjoni li huma assoċjati magħha.
Dan japplika għal prodotti bħal xampanja Franċiża u l-feta Griega.
L-UE u r-Renju Unit qablu dwar ftehim kummerċjali u ta' kooperazzjoni li jistabbilixxi l-kundizzjonijiet għall-kummerċ bħal kwoti u tariffi żero kif ukoll regoli ta' kompetizzjoni ġusta.
Il-ftehim ta' kummerċ ħieles mal-Kanada, magħruf bħala l-Ftehim ta' Kummerċ Ekonomiku Komprensiv (Ceta) daħal fis-seħħ b'mod proviżorju fl-21 ta' Settembru 2017.
Dan se jidħol fis-seħħ bis-sħiħ ladarba l-pajjiżi kollha tal-UE jkunu rratifikaw il-ftehim.
Fir-rigward tal-Istati Uniti, il-Kunsill tal-UE approva mandati ta' negozjar għal ftehim dwar l-eliminazzjoni tat-tariffi għall-prodotti industrijali u r-rikonoxximent reċiproku tal-valutazzjoni tal-konformità mal-Istati Uniti.
Għad iridu jiġu deċiżi passi ulterjuri.
F'Ġunju 2021, l-UE u l-Istati Uniti nedew il- Kunsill tal-Kummerċ u t-Teknoloġija bejn l-UE u l-Istati Uniti . l-idea hija li naħdmu flimkien fuq il-kummerċ globali, kwistjonijiet ekonomiċi u teknoloġiċi kif ukoll li napprofondixxu r-relazzjonijiet kummerċjali u ekonomiċi.
Is- Sħubija Ekonomika bejn l-UE u l-Ġappun daħlet fis-seħħ fl-1 ta' Frar 2019.
Fl-2020 daħal fis-seħħ ftehim mal-Vjetnam .
M'hemm l-ebda negozjati ta' kummerċ ħieles għaddejjin maċ- Ċina .
F'Settembru 2020, l-UE u ċ-Ċina laħqu ftehim biex jipproteġu l-indikazzjonijiet ġeografiċi ta' 100 prodott Ewropew u 100 prodott Ċiniż fis-swieq ta' xulxin.
Dan ġie approvat mill-Parlament fl-11 ta' Novembru 2020.
Il-ftehim se jiġi estiż għal 175 prodott ieħor Ewropew u Ċiniż fl-erba' snin li ġejjin.
F’Ġunju 2022, l-UE u New Zealand ikkonkludew ftehim ta’ kummerċ ħieles .
Għad trid tiġi approvata mill-Parlament u mill-Kunsill qabel ma tkun tista’ tidħol fis-seħħ.
In-negozjati għal ftehim kummerċjali komprensiv mal-Awstralja tnedew fit-18 ta’ Ġunju 2018.
F’Ġunju 2019 intlaħaq ftehim fil-prinċipju mal-pajjiżi tal-Mercosur, madankollu dan huwa soġġett għall-approvazzjoni mill-Kunsill u mill-Parlament Ewropew.
In-negozjati mal-Messiku dwar il-modernizzazzjoni tal-Ftehim Globali bejn l-UE u l-Messiku bdew f’Ġunju 2016.
Intlaħaq qbil politiku fl-21 ta’ April 2018.
Madankollu, għad trid tiġi approvata mill-Kunsill u mill-Parlament Ewropew qabel ma tkun tista’ tidħol fis-seħħ.
Hemm diversi ftehimiet, inklużi ftehimiet ta’ assoċjazzjoni b’mod partikolari biex jagħtu spinta lill-kummerċ fil-merkanzija.
Hemm ukoll taħditiet dwar l-espansjoni ta’ dawn il-ftehimiet f’oqsma bħall-agrikoltura u l-istandards industrijali ma’ pajjiżi individwali.
Minn meta t-Trattat ta’ Lisbona daħal fis-seħħ fl-2009, il-ftehimiet kummerċjali jeħtieġu l-approvazzjoni tal-Parlament qabel ma jkunu jistgħu jidħlu fis-seħħ.
Il-Membri tal-PE jeħtieġ ukoll li jiġu aġġornati regolarment dwar il-progress matul in-negozjati.
Il-Parlament diġà wera li mhux se joqgħod lura milli juża l-veto tiegħu jekk ikun hemm tħassib serju.
Pereżempju, il-Membri tal-PE rrifjutaw il-Ftehim Kummerċjali dwar il-Ġlieda Kontra l-Falsifikazzjoni (Acta) fl-2012.
Dan l-artiklu ġie ppubblikat oriġinarjament fid-19 ta’ Ottubru 2016 u ġie aġġornat l-aħħar f’Lulju 2023
Aktar tagħrif dwar il-politika kummerċjali tal-UE
Gwerer kummerċjali: X’inhuma l-istrumenti għad-difiża tal-kummerċ tal-UE?
Il-politika tal-antidumping: kif l-UE tiġġieled il-prattiki kummerċjali inġusti [EN]
F'dinja li qed tiffaċċja kriżi minħabba nuqqas ta' semikondutturi, l-Att Ewropew dwar iċ-Ċipep għandu l-għan li jiżgura l-provvista tal-UE billi jagħti spinta lill-produzzjoni domestika.
Mill-aħħar tal-2020, hemm nuqqas bla preċedent ta' semikondutturi madwar id-dinja.
Il-katina tal-provvista tas-semikondutturi hija kumplessa ħafna u vulnerabbli għal avvenimenti bħat-tifqigħa tal-COVID-19.
L-industrija qed issibha diffiċli biex tirkupra mix-xokk ikkawżat mill-pandemija.
L-UE qed tieħu azzjoni biex tiżgura l-provvista tagħha.
L-Att Ewropew dwar iċ-Ċipep għandu l-għan li jżid il-produzzjoni tas-semikondutturi fl-Ewropa.
F'Lulju 2023, il-Parlament approva formalment il-qbil tiegħu mal-Kunsill dwar il-leġiżlazzjoni.
Fi Frar 2023, il-membri tal-PE adottaw ukoll l-Impriża Konġunta taċ-Ċipep – għodda ta' investiment li l-għan tagħha huwa li tappoġġja t-tkabbir tas-settur u tippromwovi t-tmexxija tal-UE f'dan il-qasam f'terminu medju jew twil.
Għaliex il-mikroċipep huma daqshekk importanti?
Il-mikroċipep elettroniċi, magħrufa wkoll bħala ċirkwiti integrati, huma elementi essenzjali għall-prodotti diġitali.
Jintużaw f'attivitajiet ta' kuljum bħax-xogħol, l-edukazzjoni u d-divertiment, għal applikazzjonijiet kritiċi fil-karozzi, ferroviji, inġenji tal-ajru, il-kura tas-saħħa u l-awtomazzjoni, kif ukoll fl-enerġija, id-data u l-komunikazzjonijiet.
Pereżempju, mobile fih madwar 160 ċippa differenti, filwaqt li karozzi elettriċi ibridi jkollhom sa 3,500.
Il-mikroċipep huma wkoll kruċjali għat-teknoloġiji li jmexxu t-trasformazzjoni diġitali , bħall-intelliġenza artifiċjali (IA), kompjuters b'enerġija baxxa, komunikazzjonijiet 5G/6G, kif ukoll l-Internet tal-Oġġetti (IoT) u pjattaformi tal-kompjuters edge, cloud u ta' prestazzjoni għolja.
X'inhuma l-kawżi tan-nuqqas ta' semikondutturi?
Il-produzzjoni tal-mikroċipep tiddependi fuq katina tal-provvista estremament kumplessa u interdipendenti li fiha jipparteċipaw pajjiżi madwar id-dinja kollha.
Ditta kbira tas-semikondutturi tista' tistrieħ fuq daqs 16,000 fornitur speċjalizzat ħafna li jinsabu f'pajjiżi differenti.
Dan iwassal għal vulnerabbiltà fil-katina tal-provvista globali, li hija faċilment affettwata minn sfidi ġeopolitiċi globali.
Dan sar partikolarment ovvju wara t-tifqigħa tal-pandemija tal-COVID-19.
Żviluppi reċenti bħall-gwerra fl-Ukrajna qanqlu tħassib addizzjonali għas-settur taċ-ċipep.
Avvenimenti oħra bħal nirien u nixfiet affettwaw impjanti kbar tal-manifattura u aggravaw il-kriżi tan-nuqqas.
In-nuqqas ta' mikroċipep attwali x'aktarx li jkompli matul l-2023, peress li l-biċċa l-kbira tas-soluzzjonijiet għandhom ħinijiet twal ta' tmexxija.
Pereżempju, tieħu sentejn sa tliet snin biex tinbena fabbrika ġdida li tagħmel iċ-ċippa.
Niżguraw il-provvista Ewropea ta' semikondutturi
Bħala medja, kważi 80% tal-fornituri lil ditti Ewropej li joperaw fl-industrija tas-semikondutturi għandhom kwartjieri ġenerali barra l-UE.
Billi tadotta l-Att dwar iċ-Ċipep, l-UE tixtieq issaħħaħ il-kapaċitajiet tagħha fil-manifattura tas-semikondutturi biex tiżgura l-kompetittività fil-futur u żżomm it-tmexxija teknoloġika u s-sigurtà tal-provvista tagħha.
Illum is-sehem tal-UE fil-kapaċità tal-produzzjoni globali huwa taħt l-10% .
Il-leġiżlazzjoni proposta għandha l-għan li żżid dan is-sehem għal 20%.
L-azzjonijiet taħt l-Att dwar iċ-Ċipep se jiġu implimentati primarjament permezz tal- Impriża Konġunta taċ-Ċipep , sħubija pubblika-privata tal-UE taħt il- programm Orizzont Ewropa .
L-UE tixtieq tiġbor madwar EUR 11-il biljun mill-fondi tal-UE, l-Istati Membri, il-pajjiżi msieħba u s-settur privat biex issaħħaħ ir-riċerka, l-iżvilupp u l-innovazzjoni eżistenti.
Ara aktar dwar l-azzjonijiet tal-UE biex tingħata spinta lill-ekonomija diġitali:
L-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Nirregolaw u nieħdu vantaġġ mill-intelliġenza artifiċjali
L-istrateġija Ewropea għad-data
Perikli tal-kriptovaluta u l-benefiċċji tal-leġiżlazzjoni tal-UE
Niġġieldu ċ-ċiberkriminalità: spjegazzjoni tal-liġijiet ġodda tal-UE dwar iċ-ċibersigurtà
Ħames mezzi kif il-Parlament Ewropew irrid jipproteġi 'l min jilgħab online
Skopri l-fatti fl-infografija tagħna L-UE għandha għodod biex tipproteġi l-valuri u l-baġit tagħha meta jkun hemm riskju ta' ksur minn stat membru.
Skopri kif jaħdmu dawn il-mekkaniżmi.
L-Unjoni Ewropea hija bbażata fuq valuri komuni li jorbtu lill-pajjiżi u lin-nies flimkien.
Dawn il-valuri ilhom stabbiliti mill-bidu nett fit-Trattat dwar l-Unjoni Ewropea, fl-Artikolu 2.
Dawn jinkludu r-rispett għad-dinjità tal-bniedem, il-libertà, id-demokrazija, l-ugwaljanza, l-istat tad-dritt u r-rispett għad-drittijiet tal-bniedem.
Il-ssur tal-valuri tal-UE minn stat membru jiġġustifika reazzjoni fil-livell tal-UE.
L-istat tad-dritt huwa wieħed mill-valuri tal-UE u prinċipju ewlieni fl-istati demokratiċi peress li jgħin biex jiġu żgurati l-ġustizzja u t-trasparenza, fost oħrajn.
Il-prinċipju tal-istat tad-dritt ifisser li l-gvernijiet għandhom ikunu marbuta bil-liġi, li m'għandhomx jieħdu deċiżjonijiet arbitrarji u li ċ-ċittadini għandhom ikunu jistgħu jikkontestaw l-azzjonijiet tagħhom fi qrati indipendenti.
Jistabbilixxi wkoll il-ġlieda kontra l-korruzzjoni, li tiffavorixxi b'mod inġust lil xi wħud għad-detriment ta' oħrajn, u s-salvagwardja tal- libertà tal-media , u b'hekk tiżgura li l-pubbliku jkun infurmat sew dwar il-ħidma tal-gvern.
F'dawn l-aħħar snin il-Parlament Ewropew kien qed idoqq l-allarm dwar is-sitwazzjoni li qed tmur għall-agħar rigward l-istat tad-dritt f'xi pajjiżi tal-UE.
Il-MPE ilhom jieħdu azzjoni u ripetutament jitolbu lill-Kummissjoni Ewropea u lill-istati membri biex jipproteġu l-valuri tal-UE u l-baġit.
Il-proċedura tal-Artikolu 7
Il-proċedura taħt l-Artikolu 7 tat-Trattat dwar l-Unjoni Ewropea ġiet introdotta mit-Trattat ta' Amsterdam fl-1997.
Dan jinkludi żewġ mekkaniżmi għall-protezzjoni tal-valuri tal-UE:
Miżuri preventivi, jekk ikun hemm riskju ċar ta' ksur tal-valuri tal-UE
Sanzjonijiet, jekk tali ksur ikun diġà seħħ.
Sanzjonijiet possibbli kontra l-pajjiż tal-UE kkonċernat mhumiex definiti b'mod ċar fit-trattati tal-UE, iżda jistgħu jinkludu s-sospensjoni tad-drittijiet tal-vot fil-Kunsill u l-Kunsill Ewropew.
Għaż-żewġ mekkaniżmi, id-deċiżjoni finali jeħtieġ li tittieħed mir-rappreżentanti tal-istati membri fil-Kunsill.
Il-limiti biex tintlaħaq deċiżjoni huma differenti:
Għall-mekkaniżmu preventiv, deċiżjoni fil-Kunsill teħtieġ maġġoranza ta' erba' minn ħamsa tal-istati membri.
Biex tiġi determinata l-eżistenza ta' ksur, hija meħtieġa l-unanimità fost il-kapijiet ta' stat u ta' gvern tal-UE.
Il-pajjiż tal-UE kkonċernat ma jieħu sehem fl-ebda vot.
Regoli biex jipproteġu l-baġit tal-UE
Fl-2020, il-MPE approvaw regolament imfassal biex jipproteġi l-fondi tal-UE milli jintużaw b'mod mhux xieraq mill-istati membri - dan huwa magħruf bħala l-mekkaniżmu tal-kundizzjonalità tal-istat tad-dritt.
Il-Parlament ħeġġeġ biex dan japplika mhux biss meta l-fondi tal-UE jintużaw ħażin direttament, bħal każijiet ta' korruzzjoni jew frodi, iżda wkoll meta ksur sistemiku tal-valuri fundamentali jirriskja li jaffettwa l-ġestjoni tal-fondi tal-UE.
Dan ifisser li r-rispett tal-istat tad-dritt u valuri oħra huwa kundizzjoni għall-istati membri biex jiksbu fondi tal-UE, peress li l-flus jistgħu jinżammu minn pajjiżi li fihom ksur stabbilit tal-istat tad-dritt jikkomprometti l-ġestjoni tal-fondi tal-UE.
Jekk il-Kummissjoni hija tal-fehma li stat membru qed jikser il-liġi tal-UE, li jfisser li ma tapplikax ir-regoli miftiehma fil-livell tal-UE, tista' tibda proċedimenti ta' ksur quddiem il-Qorti Ewropea tal-Ġustizzja li jistgħu jwasslu għal sanzjonijiet finanzjarji kontra l-pajjiż.
Il-Parlament qed jifli bir-reqqa s-sitwazzjoni tad-dritt fil-pajjiżi tal-UE, u jħejji rapporti li jenfasizzaw il-problemi u jitolbu azzjoni, inkluż ir-rapport dwar id-drittijiet fundamentali fl-2020 u l-2021 .
Mill-2020, il-Kummissjoni tippubblika rapport annwali dwar l-istat tad-dritt li jimmonitorja kemm żviluppi pożittivi kif ukoll negattivi relatati mal-istat tad-dritt fl-istati membri kollha.
Il-bnadar tal-UE u tal-Ungerija jtajru quddiem crest Ungeriż.
L-azzjonijiet tal-Parlament rigward l-istat tad-dritt fl-Ungerija u fil-Polonja
Il-MPE bdew il-proċedura tal-Artikolu 7 għall-ewwel darba fl-2018 meta talbu lill-Kunsill biex jiddetermina jekk l-Ungerija hijiex f'riskju li tikser il-valuri fundaturi tal-UE.
Huma qajmu numru ta' tħassib dwar il-funzjonament tal-istituzzjonijiet tal-pajjiż, inklużi problemi bis-sistema elettorali, l-indipendenza tal-ġudikatura u r-rispett għad-drittijiet u l-libertajiet taċ-ċittadini.
Il-Parlament appoġġa proposta simili mill-Kummissjoni rigward il-Polonja.
Fil-15 ta' Settembru 2022, il-Parlament qal li s-sitwazzjoni fl-Ungerija marret għall-agħar b'tali mod li l-pajjiż sar "awtokrazija elettorali", sistema kostituzzjonali li fiha jseħħu l-elezzjonijiet, iżda r-rispett għan-normi u l-istandards demokratiċi huwa nieqes.
Ir-rapport tal-Parlament stabbilixxa kif il-valuri tal-UE fil-pajjiż komplew jiddeterjoraw mill-2018 'l hawn, permezz tal-"isforzi intenzjonati u sistematiċi tal-gvern Ungeriż".
Il-MPE qalu li n-nuqqas ta' azzjoni tal-UE aggravat ir-rigress demokratiku, u li parti mill-fondi tal-UE għandhom jinżammu sakemm il-pajjiż jikkonforma mar-rakkomandazzjonijiet tal-UE u s-sentenzi tal-qorti.
Fit-18 ta' Settembru, il-Kummissjoni pproponiet li tissospendi l-ħlas ta' €7.5 biljun ta' finanzjament tal-UE lill-Ungerija minħabba tħassib dwar l-istat tad-dritt biex tiżgura l-protezzjoni tal-baġit tal-UE u l-interessi finanzjarji tal-UE.
Il-MPE li ggwidaw ir-regoli biex jipproteġu l-baġit tal-UE permezz tal-Parlament laqgħu l-proposta , waqt li appellaw lill-pajjiżi tal-UE fil-Kunsill biex jieħdu l-passi li jmiss.
Fl-1 ta' Ġunju 2023, fid-dawl tal-Presidenza Ungeriża li jmiss tal-Kunsill tal-UE li tibda f'Lulju 2024, il-Parlament ikkritika mill-ġdid l-iżviluppi fl-Ungerija .
Il-Membri tal-PE irrimarkaw dwar id-deċiżjonijiet permezz ta' digriet, l-attakki fuq id-drittijiet u l-għalliema u l-komunità LGBTIQ+, u l-korruzzjoni sistemika.
Huma kkundannaw il-kampanji kontra l-UE tal-gvern Ungeriż, u kkontestaw l-adegwatezza tal-Ungerija li tieħu f'idejha l-presidenza.
Huma tennew ukoll tħassib dwar l-użu ħażin tal-fondi tal-UE.
Fl-11 ta' Lulju 2023, il-Membri tal-PE kkundannaw l-aħħar rigress tal-valuri tal-UE fil-Polonja .
Ir-riżoluzzjoni ffukat fuq ir-reviżjoni reċenti tar-regoli elettorali tal-Polonja; dwar il-korp amministrattiv il-ġdid li għandu s-setgħa li jwaqqaf individwi minn kariga pubblika, li, skont il-kritiċi, jimmira lejn figuri tal-oppożizzjoni; u dwar aktar tħassib dwar l-indipendenza ġudizzjarja.
Dan l-artikolu ġie ppubblikat oriġinarjament fl-2018 u ġie aġġornat diversi drabi.
L-aktar aġġornament reċenti kien f'Lulju 2023.
Il-libertà tal-istampa tinsab taħt pressjoni fl-UE u madwar id-dinja.
Skopri kif il-Parlament Ewropew jappoġġja l-ħidma tal-ġurnalisti.
Il-ġurnaliżmu qed jiffaċċja dejjem aktar sfidi, hekk kif kanali diġitali ġodda qed jiġu sfruttati biex ixerrdu d-diżinformazzjoni f'dinja dejjem aktar maqsuma.
Filwaqt li l-Ewropa tibqa' l-kontinent l-aktar sigur għall-ġurnalisti u l-libertà tal-media, kien hemm attakki u intimidazzjoni f'xi pajjiżi filwaqt li l-gwerra tar-Russja kontra l-Ukrajna taggrava l-affarijiet.
Fl-okkażjoni ta' Jum il-Libertà tal-Istampa fit-3 ta' Mejju 2023, il-Membri tal-PE enfasizzaw l-importanza tal-libertà tal-istampa bħala pedament tad-drittijiet tal-bniedem.
Huma esprimew tħassib dwar iż-żieda fl-attakki fuq il-ġurnalisti u enfasizzaw li l-istampa ħielsa hija essenzjali għall-funzjonament tad-demokrazija.
Ir-rwol tal-Parlament Ewropew fil-protezzjoni tal-istampa ħielsa
Il-Parlament Ewropew kemm-il darba tkellem favur il-libertà tal-istampa u l-pluraliżmu tal-media fl-UE u lil hinn minnha.
F'Novembru 2020, il-Parlament appella għal miżuri għat-tisħiħ tal-libertà u l-pluraliżmu tal-media fl-UE .
F'Novembru 2021, il-Membri tal-PE appellaw għal regoli ġodda biex jipproteġu l-ilħna kritiċi milli jiġu msikkta, li kienet segwita mill-proposta tal-Kummissjoni li tipprovdi standards minimi ta' protezzjoni minn "kawżi strateġiċi kontra l-parteċipazzjoni pubblika (SLAPPs)" fl-UE.
Il-Parlament adotta l-pożizzjoni ta' negozjar tiegħu f'Lulju 2023.
F'Lulju 2023, il-Membri tal-PE appellaw ukoll għal sforzi globali aktar qawwija biex jiġu protetti l-ġurnalisti , filwaqt li esprimew tħassib serju dwar l-istat tal-libertà tal-media globali u s-sikurezza tal-ġurnalisti.
Il-Membri tal-PE qed jaħdmu wkoll fuq l- Att Ewropew dwar il-Libertà tal-Media .
Fit-3 ta' Mejju 2023, il- Parlament nieda t-tielet edizzjoni tal-Premju Daphne Caruana Galizia għall-Ġurnaliżmu, b'tifkira tal-ġurnalista Maltija li nqatlet f'attakk bi bomba fl-2017, biex jippremja l-ġurnaliżmu eċċellenti li jirrifletti l-valuri tal-UE.
Il-libertà tal-espressjoni, il-libertà tal-media u l-pluraliżmu huma minquxa fil- Karta tad-Drittijiet Fundamentali tal-UE , kif ukoll fil- Konvenzjoni Ewropea dwar id-Drittijiet tal-Bniedem .
L-isfidi għall-ġurnaliżmu fl-Ewropa
Is-sitwazzjoni fil-biċċa l-kbira tal-pajjiżi tal-UE hija tajba, madankollu f'riżoluzzjoni dwar il- libertà tal-media fl-2020 il-Membri tal-PE esprimew tħassib dwar l-istat tal-media tas-servizz pubbliku f'xi pajjiżi tal-UE, filwaqt li enfasizzaw li l-libertà tal-media, il-pluraliżmu, l-indipendenza u s-sikurezza tal-ġurnalisti huma komponenti kruċjali tad-dritt għal-libertà tal-espressjoni u tal-informazzjoni, u huma essenzjali għall-funzjonament demokratiku tal-UE.
Madankollu, kien hemm attakki fuq il-ġurnalisti madwar l-UE.
Il-ġurnalist Grieg George Karaivaz inqatel f'Ateni f'April 2021 u l-ġurnalist investigattiv Netherlandiż Peter R. de Vries inqatel f'Amsterdam f'Lulju 2021.
Il-gwerra fl-Ukrajna kienet ukoll fatali għall-ġurnalisti.
Id-data tal- Kunsill tal-Ewropa minn Ġunju 2023 turi li 12-il ġurnalist inqatlu mill-invażjoni tar-Russja fl-Ukrajna fi Frar 2022.
Tgħallem aktar
EPRS: Il-Jum Dinji tal-Libertà tal-Istampa 2023 [EN]
Materjali awdjoviżivi
Skeda informattiva: il-protezzjoni tad-drittijiet fundamentali fl-UE
Reporters mingħajr fruntieri: Indiċi Dinji tal-Libertà tal-Istampa [EN]
Studju: is-sikurezza tal-ġurnalisti u l-ġlieda kontra l-korruzzjoni fl-UE (Lulju 2020) [EN]
Spyware: Il-Membri tal-PE jappellaw għal investigazzjonijiet u salvagwardji sħaħ biex jiġi evitat l-abbuż
EPRS: Il-protezzjoni tal-libertà tal-media u tal-ġurnalisti fl-UE [Għaxar kwistjonijiet li għandhom jiġu segwiti fl-2023] [EN]
Fl-2021, l-esportazzjonijiet tal-UE ta' oġġetti kienu jirrappreżentaw 15% tal-esportazzjonijiet globali u 14% tal-importazzjonijiet tal-UE ta' oġġetti, li jagħmlu l-UE waħda mill-akbar atturi kummerċjali globali flimkien mal-Istati Uniti u ċ-Ċina.
Bħalissa l-UE għandha madwar 130 ftehim kummerċjali stabbilit jew fil-proċess li jiġi aġġornat jew innegozjat.
Tgħallem dwar il-ftehimiet kummerċjali tal-UE fl-infografika tagħna
Infografika dwar l-importazzjonijiet u l-esportazzjoni tal-UE ta' oġġetti fl-2020
Fl-2022, l-UE kellha defiċit kummerċjali ta' EUR 432 biljun f'oġġetti , prinċipalment minħabba ż-żieda qawwija fil-prezzijiet tal-enerġija.
Madankollu, is-sitwazzjoni qed titjieb.
Id-defiċit kummerċjali naqas minn EUR 150 biljun fit-tielet trimestru tal-2022 għal EUR 78 biljun fir-raba' trimestru tal-2022 u għal EUR 2 biljun fl-ewwel trimestru tal-2023 .
Is-sieħeb ewlieni tal-UE għall-esportazzjonijiet fl-2022 kien l-Istati Uniti u għall-importazzjonijiet iċ-Ċina.
L- Istati Uniti baqgħu l-aktar destinazzjoni komuni għall-merkanzija esportata mill-UE fl-2022 b'sehem ta' 20%.
Ir-Renju Unit kien it-tieni l-akbar destinazzjoni għall-esportazzjonijiet tal-UE (13% tat-total tal-UE), segwit miċ-Ċina (9%).
Infografika: Esportazzjonijiet tal-pajjiżi tal-UE
Il-benefiċċji tal-ftehimiet kummerċjali tal-UE għall-intrapriżi żgħar u ta' daqs medju [EN]
Ftehimiet kummerċjali: X'qed taħdem fuqu l-UE
F'Malta, pereżempju, l-esportazzjonijiet lejn pajjiżi mhux tal-UE jappoġġaw 44,000 impjieg .
Bis-saħħa tas-suq uniku tal-UE 9,000 impjieg Malti addizzjonali jiddependu fuq l-esportazzjonijiet minn pajjiżi oħra tal-UE lejn pajjiżi mhux tal-UE.
B'kollox, 21 % tal-impjiegi f'Malta jiddependu fuq l-esportazzjonijiet tal-UE.
Il-pandemija tal-COVID-19 uriet il-ħtieġa li l-produzzjoni ta' setturi u prodotti kritiċi bħall-mediċina, tittieħed lura fl-Ewropa.
meta aktar minn 200 ħaddiem ikunu ngħataw is-sensja minn kumpanija waħda u l-fornituri tagħha, jew
meta għadd kbir ta' ħaddiema jitilfu l-impjieg tagħhom f'settur speċifiku f'wieħed jew aktar mir-reġjuni ġirien
biex tapplika għal investiment ta' darba ta' EUR 22,000 biex tibda n-negozju tiegħek jew għat-teħid ta' kontroll mill-impjegati
biex jibbenefikaw minn miżuri speċjali bħal allowance għall-indukrar tat-tfal għall-persuni li jieħdu ħsieb it-tfal biex ikollhom aċċess meta jieħdu sehem f'taħriġ jew ifittxu impjieg
Mill-2007, il-fond nefaq EUR 687.7 miljun biex għen madwar 170,000 ħaddiem li ngħataw is-sensja .
Pereżempju, il-fond nefaq EUR 3.2 miljun biex jgħin 303 ħaddiem li ngħataw is-sensja fi Spanja , u EUR 1.9 miljun għal 559 ħaddiem fil-Belġju .
Numru tat-telefown: (+33) 3 881 74 005 (STR)
Sabiex tiġi miġġielda b'mod effettiv il-kriminalità u jingħata rispons għal theddid kriminali ġdid, il-Kunsill adotta rakkomandazzjoni dwar il-kooperazzjoni operazzjonali tal-pulizija.
Huwa adotta wkoll il-linji gwida ġenerali għal direttiva dwar l-iskambju ta' informazzjoni u r-regolament Prüm II.
Regolament Prüm II L-għan tar-regolament Prüm huwa li jiffaċilita l-iskambju awtomatiku ta' data dwar id-DNA, data tal-marki tas-swaba' u data tar-reġistrazzjoni tal-vetturi bejn l-awtoritajiet tal-infurzar tal-liġi sabiex jipprevjenu, jidentifikaw u jinvestigaw reati kriminali.
Dan jippermetti lill-awtoritajiet tal-infurzar tal-liġi jikkonsultaw il-bażijiet ta' data nazzjonali ta' stat membru wieħed jew aktar u jipprovdu riżultat ta' hit/no hit (konkordanza jew le).
L-awtoritajiet jistgħu mbagħad jitolbu li jirċievu d-data rilevanti.
It-test il-ġdid jestendi dan l-iskambju għal kategoriji oħra ta' data, bħall-immaġnijiet tal-wiċċ, ir-rekords tal-pulizija dwar persuni suspettati u kriminali kkundannati u l-liċenzji tas-sewqan.
It-test il-ġdid għandu wkoll l-għan li jimmodernizza l-infrastruttura teknika li tappoġġa dawn l-iskambji billi jissostitwixxi l-għadd kbir ta' konnessjonijiet diretti bejn il-bażijiet ta' data nazzjonali b'router ċentrali li jikkonnettjahom kollha.
Dan ser jagħmel is-sistema aktar effiċjenti u effikaċi, u ser jagħmilha aktar faċli għall-awtoritajiet biex ifittxu f'diversi bażijiet ta' data.
It-test jintegra wkoll lill-Europol fis-sistema Prüm billi jippermetti lill-aġenzija tniedi talbiet u tagħti aċċess għall-bażijiet ta' data tagħha li fihom data bijometrika minn pajjiżi terzi.
Direttiva dwar l-iskambju ta' informazzjoni L-għan ta' dan it-test huwa li jirregola l-aspetti organizzattivi u proċedurali tal-iskambju ta' informazzjoni bejn l-awtoritajiet tal-infurzar tal-liġi, bil-ħsieb li jikkontribwixxi għal skambju effettiv ta' tali informazzjoni.
Dan ser jiżgura li l-awtoritajiet tal-infurzar tal-liġi jkollhom aċċess ekwivalenti għall-informazzjoni disponibbli fi stati membri oħra u jevita l-proliferazzjoni ta' mezzi ta' komunikazzjoni użati għat-trażmissjoni ta' informazzjoni, filwaqt li jsaħħaħ ir-rwol tal-Europol bħala ċentru ta' informazzjoni tal-UE dwar il-kriminalità.
L-istati membri ser ikollhom punt uniku ta' kuntatt, operazzjonali 24 siegħa kuljum, għall-iskambju ta' informazzjoni ma' pajjiżi oħra tal-UE.
F'każijiet urġenti, l-informazzjoni mitluba jenħtieġ li ssir disponibbli fi żmien tmien sigħat jekk tkun direttament aċċessibbli għall-punt uniku ta' kuntatt u fi żmien tlett ijiem jekk il-punt uniku ta' kuntatt ikun irid jiksibha mill-awtoritajiet pubbliċi jew minn partijiet privati.
Għat-talbiet l-oħra kollha, l-informazzjoni trid tiġi pprovduta fi żmien sebat ijiem.
Barra minn hekk, l-Europol għandu jiġi kkupjat fl-iskambji kollha ta' informazzjoni, bi ftit eċċezzjonijiet, elenkati fit-test.
L-applikazzjoni ta' network għall-iskambju sikur ta' informazzjoni (SIENA), ġestita mill-Europol, għandha ssir il-mezz prestabbilit ta' komunikazzjoni.
Rakkomandazzjoni dwar il-kooperazzjoni operazzjonali tal-pulizija L-insegwimenti u s-sorveljanzi transkonfinali, kif ukoll il-pattulji u l-operazzjonijiet konġunti huma strumenti ewlenin tal-kooperazzjoni tal-pulizija, li jgħinu biex jiġi żgurat li persuni ma jkunux jistgħu jaħarbu mill-infurzar tal-liġi sempliċiment billi jaqsmu l-fruntiera.
Ir-rakkomandazzjoni adottata tistabbilixxi sett ta' standards għall-kooperazzjoni operazzjonali bejn l-uffiċjali tal-pulizija li joperaw fi stat membru ieħor jew li jipparteċipaw f'operazzjonijiet konġunti.
Hija tinkludi: sett ta' prinċipji għall-insegwiment u s-sorveljanza transkonfinali lista ta' reati li għalihom għandhom ikunu permessi l-insegwiment u s-sorveljanza transkonfinali qafas għall-operazzjonijiet konġunti l-istabbiliment ta' pjattaforma ta' appoġġ għall-pattulji konġunti u l-operazzjonijiet konġunti, kif ukoll l-iżgurar ta' aċċess effettiv għall-informazzjoni u l-komunikazzjoni permezz ta' kanali siguri taħriġ komuni u żvilupp professjonali bil-ħsieb li tiġi stabbilita kultura Ewropea tal-pulizija Passi li jmiss In-negozjati mal-Parlament Ewropew dwar iż-żewġ proposti leġiżlattivi ser jibdew ladarba l-Parlament Ewropew ikun adotta l-pożizzjoni tiegħu.
Kuntest Il-gruppi terroristiċi u l-gruppi ta' kriminalità organizzata jinvolvu ruħhom f'firxa wiesgħa ta' attivitajiet kriminali li jestendu lil hinn mill-fruntieri.
Skont il-valutazzjoni ta' theddid mill-kriminalità serja u organizzata tal-2021 tal-Europol, kważi 70% tan-networks kriminali huma attivi f'aktar minn tliet stati membri.
Għalhekk, l-uffiċjali tal-pulizija jeħtieġ li jkunu jistgħu jikkooperaw b'mod sistematiku fl-UE kollha u jkollhom aċċess għall-informazzjoni disponibbli għall-kontropartijiet tagħhom fi stati membri oħra biex jiġġieldu b'mod effettiv il-kriminalità u jirrispondu għal theddid kriminali ġdid.
F'dawn l-aħħar snin ittieħdu għadd ta' miżuri, inkluż l-implimentazzjoni tal-interoperabbiltà tal-bażijiet ta' data tal-UE fil-qasam tal-ġustizzja u l-affarijiet interni u t-tisħiħ tal-mandat tal-Europol.
Madankollu, għad jista' jsir aktar.
Fid-9 ta' Diċembru 2021, il-Kummissjoni Ewropea ppreżentat dawn il-proposti bħala parti minn pakkett ta' miżuri biex tittejjeb il-kooperazzjoni tal-pulizija.
Proposta għal direttiva dwar l-iskambju ta' informazzjoni (approċċ ġenerali)
Proposta għal regolament Prüm II (approċċ ġenerali)
Rakkomandazzjoni tal-Kunsill dwar il-kooperazzjoni operazzjonali fl-infurzar tal-liġi
Il-Ħadd 12 ta' Ġunju 2022 15:00 Laqgħa mal-Mexxejja tal-partiti politiċi tal-Parlament tal-Bożnija-Ħerzegovina It-Tlieta 14 ta' Ġunju 2022 Podgorica, Montenegro 10:50 Laqgħa mal-President Milo Đukanović segwita minn konferenza stampa 13:15 Laqgħa mal-Prim Ministru Dritan Abazović
L-Erbgħa 15 ta' Ġunju 2022
Żjara l-Kosovo*
Il-Ħamis 16 ta' Ġunju 2022
Żjara r-Repubblika tal-Maċedonja ta' Fuq *Dan l-isem huwa mingħajr preġudizzju għall-pożizzjonijiet dwar l-istatus, u huwa konformi mal-UNSCR 1244 (1999) u l-Opinjoni tal-QIĠ dwar id-dikjarazzjoni tal-indipendenza tal-Kosovo.
Fit-3 ta' Ġunju 2022, il-Kunsill adotta d-Deċiżjoni tal-Kunsill (PESK) 2022/884 1 .
Il-Kunsill iddeċieda li jieħu aktar miżuri b'reazzjoni għall-azzjonijiet tar-Russja li jiddestabbilizzaw is-sitwazzjoni fl-Ukrajna.
Il-Pajjiżi Kandidati l-Maċedonja ta' Fuq, il-Montenegro u l-Albanija 2 , il-pajjiż tal-Proċess ta' Stabbilizzazzjoni u ta' Assoċjazzjoni u kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda u l-Liechtenstein, membri taż-Żona Ekonomika Ewropea, kif ukoll l-Ukrajna, jallinjaw ruħhom ma' din id-Deċiżjoni tal-Kunsill .
1 Ippubblikata fit-3.06.2022 f' Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fit-3 ta' Ġunju 2022, il-Kunsill adotta d-Deċiżjoni tal-Kunsill (PESK) 2022/883 1 .
Il-Kunsill iddeċieda li jżid 65 individwu u 18-il entità mal-lista ta' persuni, entitajiet u korpi soġġetti għal miżuri restrittivi li tinsab fl-Anness għad-Deċiżjoni 2014/145/PESK.
Il-Pajjiżi Kandidati l-Maċedonja ta' Fuq, il-Montenegro u l-Albanija 2 , il-pajjiż tal-Proċess ta' Stabbilizzazzjoni u ta' Assoċjazzjoni u kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, kif ukoll l-Ukrajna, jallinjaw ruħhom ma' din id-Deċiżjoni tal-Kunsill .
1 Ippubblikata fit-03.06.2022 f' Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fit-30 ta' Mejju 2022, il-Kunsill adotta d-Deċiżjoni (PESK) 2022/837 1 .
Id-Deċiżjoni żżid żewġ persuni u grupp mal-lista ta' persuni, gruppi, impriżi u entitajiet li tinsab fl-Anness għad-Deċiżjoni (PESK) 2016/1693.
Il-Pajjiżi Kandidati l-Maċedonja ta' Fuq, il-Montenegro, is-Serbja u l-Albanija 2 , il-pajjiż tal-Proċess ta' Stabbilizzazzjoni u ta' Assoċjazzjoni u kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda u l-Liechtenstein, membri taż-Żona Ekonomika Ewropea, kif ukoll l-Ukrajna, ir-Repubblika tal-Moldova, l-Armenja u l-Georgia jallinjaw ruħhom ma' din id-Deċiżjoni tal-Kunsill.
1 Ippubblikata fit-30.05.2022 f'Il-Ġurnal Uffiċjali tal-Unjoni Ewropea nru L 147/3
2 Il-Maċedonja ta' Fuq, il-Montenegro, is-Serbja u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Barranin (Kummerċ), 12-15 ta' Ġunju 2022 Il-Kunsill Affarijiet Barranin (Kummerċ) ser jerġa' jiltaqa' fit-12 ta' Ġunju f'Ġinevra, fil-marġini tat-12-il konferenza ministerjali tad-WTO.
Aqra iktar
Kunsill Agrikoltura u Sajd, 13 ta' Ġunju 2022 Il-ministri għall-agrikoltura tal-UE ser jiltaqgħu fil-Lussemburgu biex jiddiskutu l-istat tal-implimentazzjoni tal-politika komuni tas-sajd tal-UE u l-konsultazzjonijiet għall-opportunitajiet tas-sajd għall-2023.
Ser jaqsmu fehmiethom ukoll dwar l-applikazzjoni tal-istandards tal-UE fuq il-prodotti agrikoli u agroalimentari impurtati, u ser jiddiskutu s-sitwazzjoni tas-swieq agrikoli minħabba l-invażjoni tal-Ukrajna mir-Russja.
Aqra iktar
Kunsill Impjiegi, Politika Soċjali, Saħħa u Affarijiet tal-Konsumatur (Saħħa), 14 ta' Ġunju 2022 Il-ministri ser ikollhom żewġ dibattiti ta' orjentazzjoni – dwar l-Ispazju Ewropew tad-Data dwar is-Saħħa (EHDS) u r-reviżjoni tal-istrateġija globali tal-UE dwar is-saħħa.
Aqra iktar
Kunsill Impjiegi, Politika Soċjali, Saħħa u Affarijiet tal-Konsumatur (Politika Soċjali), 16 ta' Ġunju 2022 Il-presidenza ser tagħti informazzjoni dwar is-sitwazzjoni attwali rigward l-abbozz ta' liġi dwar it-titjib tal-kundizzjonijiet tax-xogħol fix-xogħol fuq il-pjattaformi.
Il-ministri biħsiebhom jadottaw rakkomandazzjonijiet dwar kontijiet individwali tal-apprendiment u biex tiġi żgurata tranżizzjoni ġusta lejn in-newtralità klimatika.
Huma ser ikollhom ukoll dibattiti ta' orjentazzjoni dwar is-Semestru Ewropew, dwar l-objettivi nazzjonali biex jintlaħqu l-miri ewlenin tal-Pjan ta' Azzjoni tal-Pilastru Ewropew tad-Drittijiet Soċjali u dwar l-impjieg ta' persuni b'diżabilità.
Aqra iktar
Kunsill Affarijiet Ekonomiċi u Finanzjarji, 17 ta' Ġunju 2022 Il-Kunsill ser ilesti diversi passi fil-proċedura biex jippermetti lill-Kroazja tissieħeb maż-żona tal-euro.
Huwa ser jiddiskuti wkoll is-Semestru Ewropew, il-Faċilità għall-Irkupru u r-Reżiljenza, is-sanzjonijiet kontra r-Russja u r-riżorsi proprji l-ġodda tal-UE.
Il-Kunsill ser jimmira li jagħmel progress fuq id-direttiva dwar it-tieni pilastru, id-direttiva solvibbiltà II u d-direttiva dwar maniġers ta' fondi ta' investiment alternattivi.
Aqra iktar
Kunsill Affarijiet Barranin, 20 ta' Ġunju 2022 Il-Kunsill ser jiġi infurmat ġrajjiet kurrenti u ser jaqsam fehmiet dwar il-Qarn tal-Afrika, l-Eġittu u l-aggressjoni tar-Russja kontra l-Ukrajna.
Aqra iktar
Kunsill Affarijiet Ġenerali, 21 ta' Ġunju 2022 Il-ministri għall-affarijiet Ewropej ser iħejju l-aġenda tal-Kunsill Ewropew li jmiss tat-23 u l-24 ta' Ġunju u ser jaqsmu fehmiet dwar it-triq 'il quddiem rigward il-Konferenza dwar il-futur tal-Ewropa.
Aqra iktar
Kunsill Ewropew 23-24 ta' Ġunju 2022 Il-mexxejja tal-UE ser jindirizzaw is-sitwazzjoni fl-Ukrajna, jiddiskutu s-sitwazzjoni ekonomika, jiddefinixxu t-triq 'il quddiem rigward il-Konferenza dwar il-Futur tal-Ewropa u jkollhom diskussjoni strateġika dwar ir-relazzjonijiet tal-Unjoni Ewropea mas-sħab tagħha fl-Ewropa.
Aqra iktar
Avvenimenti oħrajn
Grupp tal-Euro, 16 ta' Ġunju 2022
Kunsill ta' Assoċjazzjoni UE-Eġittu, 19 ta' Ġunju 2022
Kunsill ta' Kooperazzjoni UE-Każakistan, 20 ta' Ġunju 2022
Laqgħa tal-mexxejja tal-UE u tal-Balkani tal-Punent, 23 ta' Ġunju 2022
Summit tal-G7, Schloss Elmau, 26-28 ta' Ġunju 2022
Kalendarju indikattiv tal-laqgħat taħt il-presidenza Franċiża (1 ta' Jannar - 30 ta' Ġunju 2022)
Sit web tal-presidenza Franċiża
L-Unjoni Ewropea hija impenjata lejn sistema kummerċjali multilaterali miftuħa u bbażata fuq ir-regoli b'WTO modernizzata fil-qalba tagħha.
L-UE tappoġġa pakkett ambizzjuż u realistiku għat-12-il Konferenza Ministerjali tal-Organizzazzjoni Dinjija tal-Kummerċ (MC12), u tistenna li l-membri kollha tad-WTO jagħtu kontribut kostruttiv, skont il-ħtiġijiet u l-kapaċitajiet tagħhom.
Il-Kunsill ifakkar fid-dikjarazzjonijiet konġunti preċedenti tiegħu rigward il-gwerra ta' aggressjoni mill-Federazzjoni Russa bl-appoġġ tal-Belarussja kontra l-Ukrajna.
Huwa jfakkar li jinsab f'solidarjetà mal-poplu tal-Ukrajna.
Ir-Russja qed tagħmel attakki kontra l-popolazzjoni ċivili u qed timmira għal oġġetti ċivili, inkluż sptarijiet, faċilitajiet mediċi, skejjel u refuġji.
Dawn id-delitti tal-gwerra jridu jieqfu minnufih.
Dawk responsabbli, u l-kompliċi tagħhom, ser ikollhom iwieġbu għal għemilhom skont id-dritt internazzjonali.
Ir-Russja trid twaqqaf minnufih l-aggressjoni militari tagħha fit-territorju tal-Ukrajna, u tirtira immedjatament u mingħajr kondizzjonijiet il-forzi u t-tagħmir militari kollha mit-territorju kollu tal-Ukrajna, u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri tagħha rikonoxxuti internazzjonalment.
Il-Kunsill ifakkar fil-prijorità li jagħti lir-riforma tad-WTO u l-intenzjoni tal-UE li taqdi rwol ewlieni f'dan ir-rigward.
Jissottolinja l-importanza tar-riforma tad-WTO fil-funzjonijiet ewlenin tagħha sabiex tkun tista' tkompli tikseb l-objettivi tagħha b'mod effettiv u tindirizza l-isfidi tas-Seklu 21, inkluż billi tiżgura kundizzjonijiet ugwali għal kulħadd.
Il-Kunsill jisħaq, b'rabta ma' dan, fuq l-importanza li l-klima u s-sostenibbiltà jiġu integrati fl-aġenda tad-WTO kif ukoll li tiġi stabbilita b'mod aktar sod in-newtralità kompetittiva fi ħdan id-WTO.
Il-Kunsill jenfasizza, bħala prijorità, il-ħtieġa għal riforma sinifikattiva sabiex terġa' tinkiseb sistema tad-WTO għas-soluzzjoni ta' tilwim li tiffunzjona b'mod sħiħ fejn il-karatteristiċi ewlenin tagħha jinżammu intatti, il-ħtieġa li tiġi riformata l-funzjoni ta' monitoraġġ u deliberazzjoni tad-WTO, kif ukoll ir-rwol tad-WTO bħala forum ta' negozjar biex jiġu żviluppati regoli ġodda u aġġornati.
Il-Kunsill jappoġġa t-tnedija ta' reviżjoni komprensiva permezz ta' proċess strutturat taħt l-awspiċji tal-Kunsill Ġenerali, tal-operazzjoni tad-WTO bil-ħsieb li jsiru r-riformi meħtieġa biex jitjiebu l-funzjonijiet tagħha sal-Konferenza Ministerjali li jmiss.
Rigward is-sistema għas-soluzzjoni tat-tilwim u l-Korp tal-Appell, l-UE tissottolinja l-importanza li jsiru diskussjonijiet bil-ħsieb li sal-MC13 ikun hemm sistema għas-soluzzjoni tat-tilwim li taħdem sew u li tkun aċċessibbli għall-membri kollha.
L-isfidi dejjem akbar tas-sigurtà tal-ikel li jirriżultaw mill-impatt tal-gwerra ta' aggressjoni Russa kontra l-Ukrajna huma kritiċi.
Il-Kunsill ser jappoġġa l-isforzi fl-MC12 biex jindirizzaw il-kriżi tas-sigurtà tal-ikel.
Il-Kunsill jappoġġa eżiti bbilanċjati fil-qasam tal-agrikoltura, partikolarment titjib fit-trasparenza, inkluż b'rabta mar-restrizzjonijiet fuq l-esportazzjoni, u deċiżjonijiet multilaterali biex jiġi eżentat ix-xiri umanitarju mill-Programm Dinji tal-Ikel mir-restrizzjonijiet fuq l-esportazzjoni, u, aktar ġeneralment, biex jiġu evitati restrizzjonijiet fuq l-esportazzjoni ta' prodotti agrikoli.
Fl-aħħar nett, il-Kunsill jappoġġa t-tnedija ta' programmi ta' ħidma, b'elementi ewlenin li jiggwidaw in-negozjati futuri, f'oqsma bħall-appoġġ domestiku li joħloq distorsjoni fil-kummerċ u soluzzjoni permanenti għall-akkumulazzjoni ta' riżerva pubblika għas-sigurtà tal-ikel, fost oħrajn.
Ir-reazzjoni tad-WTO għall-pandemija hija waħda mill-aktar kwistjonijiet importanti għall-Konferenza Ministerjali li jmiss.
Din ir-reazzjoni għandha tikkontribwixxi għal soluzzjoni sodisfaċenti biex tiżdied id-disponibbiltà tal-vaċċini kontra l-COVID-19 fil-pajjiżi li qed jiżviluppaw.
Il-Kunsill jappoġġa eżitu dwar il-Kummerċ u s-Saħħa li jtejjeb ir-rispons tas-sistema kummerċjali għall-isfidi mqajma mill-pandemija, li jkopri fost oħrajn it-tnaqqis ta' restrizzjonijiet fuq l-esportazzjoni, miżuri li jiffaċilitaw il-kummerċ, trasparenza msaħħa, kooperazzjoni ma' organizzazzjonijiet internazzjonali u elementi rilevanti oħra.
Dan ir-rispons għandu jinkludi wkoll it-tisħiħ u s-simplifikazzjoni tal-użu tal-flessibbiltajiet disponibbli skont il-ftehim TRIPS.
Bil-ħsieb tal-MC12, il-Kunsill jenfasizza l-ħtieġa li n-negozjati dwar is-sussidji tas-sajd jiġu konklużi b'eżitu sostantiv, f'konformità mal-għan ta' żvilupp sostenibbli 14.6 tan-Nazzjonijiet Uniti, li jappella lill-membri tad-WTO biex jipprojbixxu ċerti forom ta' sussidji tas-sajd li jikkontribwixxu għal kapaċità żejda u sajd eċċessiv, u jeliminaw sussidji li jikkontribwixxu għas-sajd Illegali, Mhux Irrappurtat u Mhux Irregolat (IUU), u joqogħdu lura milli jintroduċu sussidji ġodda minn dawn.
Il-Kunsill jissottolinja l-importanza li jintlaħaq ftehim ambizzjuż u koerenti li jikkontribwixxi għas-sostenibbiltà globali tar-riżorsi tas-sajd, f'konformità mal-politiki rilevanti tal-UE li jiżguraw sajd ambjentalment sostenibbli u konsistenti mal-objettiv li jinkisbu benefiċċji ekonomiċi u soċjali.
Il-Kunsill ifakkar fil-proposti kosponsorjati mill-UE dwar in-notifiki u t-tħassib kummerċjali u jappella għal progress f'dawn il-kwistjonijiet fl-MC12.
Il-Kunsill jistenna wkoll b'interess it-tiġdid tal-moratorji multilaterali dwar il-kummerċ elettroniku u dwar it-TRIPS.
Il-Kunsill jilqa' b'sodisfazzjon il-konklużjoni tan-negozjati dwar ir-regolamentazzjoni domestika tas-servizzi fit-2 ta' Diċembru 2021 u l-finalizzazzjoni sussegwenti tal-iskedi tal-impenji tal-membri.
Il-Kunsill jappoġġa l-isforzi li qed isiru mill-membri tad-WTO għal kooperazzjoni plurilaterali permezz ta' Inizjattivi ta' Dikjarazzjoni Konġunta, partikolarment għall-kummerċ elettroniku, il-faċilitazzjoni tal-investiment għall-iżvilupp u fil-qasam tal-kummerċ u l-ambjent, li jippermettu lill-membri jaħdmu flimkien aktar mill-qrib fuq kwistjonijiet urġenti.
Il-Kunsill japprova l-abbozzi ta' Dikjarazzjonijiet u Stqarrijiet dwar:
Dikjarazzjoni Ministerjali dwar il-Kummerċ u s-Sigurtà Alimentari
Miżuri Sanitarji u Fitosanitarji ("Dikjarazzjoni Sanitarja u Fitosanitarja għat-Tnax-il Konferenza Ministerjali tad-WTO: Reazzjoni għall-isfidi moderni sanitarji u fitosanitarji")
Dikjarazzjoni Ministerjali tal-Grupp ta' Ottawa dwar ir-riforma tad-WTO
Il-Kunsill jappoġġa lill-Kummissjoni fl-isforzi tagħha biex l-MC12 tkun suċċess u jistenna b'interess li jkun hemm koordinazzjoni tajba bejn l-istati membri u l-Kummissjoni f'dan ir-rigward.
Il-Kunsill ser jivvaluta l-progress magħmul bil-ħsieb li jintlaħaq riżultat bilanċjat konformi mal-kondizzjonijiet stipulati hawn fuq.
Għal dan l-għan, il-Kunsill jistenna b'interess il-proposti tal-Kummissjoni fir-rigward tat-testi tal-abbozzi ta' Dikjarazzjonijiet u Stqarrijiet diskussi fi ħdan id-WTO.
L-ewwel konklużjonijiet tal-Kunsill fil-bidu tat-12-il Konferenza Ministerjali tal-Organizzazzjoni Dinjija tal-Kummerċ
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Sabiex is-settur tat-trasport bit-triq isir newtrali għall-klima, l-UE qed tipprojbixxi l-bejgħ ta' karozzi u vannijiet ġodda b'magni tal-kombustjoni mill-2035.
Għaliex il-ħtieġa Il-karozzi u l-vannijiet jipproduċu madwar 15 % tal-emissjonijiet tas-CO2 tal-UE, li jikkontribwixxu għat-tibdil fil-klima.
L-issikkar tal-istandards tal-emissjonijiet tal-karozzi se jgħin biex jinkisbu l-objettivi klimatiċi tal-UE għall-2030 u l-konsumaturi se jiffrankaw fuq il-kontijiet tagħhom tal-fjuwil.
Skont data reċenti , l-emissjonijiet medji minn karozzi ġodda żdiedet għal 118,5 g CO2/km is-sena l-oħra wara tnaqqis stabbli matul l-aħħar snin.
L-għadd ta' karozzi elettriċi qed jikber b'rata mgħaġġla, iżda għadhom jiffurmaw inqas minn 1,5 % tar-reġistrazzjonijiet ġodda.
Skopri aktar fatti u ċifri dwar l-emissjonijiet tal-karozzi
Miri ġodda
Il-leġiżlazzjoni l-ġdida tistabbilixxi t-triq lejn żero emissjonijiet ta' CO2 għal karozzi ġodda tal-passiġġieri u vetturi kummerċjali ħfief fl-2035.
Il-miri intermedji ta' tnaqqis tal-emissjonijiet għall-2030 huma stabbiliti għal 55 % għall-karozzi u 50 % għall-vannijiet.
Il-miri huma espressi f'perċentwali għaliex l-istandard ta' 95 g/km se jkollu jiġi kkalkulat mill-ġdid skont it-test tal-emissjonijiet il-ġdid aktar rigoruż li jirrifletti aħjar il-kundizzjonijiet reali tas-sewqan.
Il-leġiżlazzjoni riveduta għandha tgħin lill-Ewropej billi tuża vetturi b'emissjonijiet żero ta' CO2 b'mod aktar wiesa' - kwalità tal-arja aħjar, l-iffrankar tal-enerġija u spejjeż aktar baxxi għas-sjieda ta' vettura - u tistimula l-innovazzjoni f'teknoloġiji b'emissjonijiet żero.
Il- Parlament u l-pajjiżi tal-UE laħqu ftehim dwar il-forma finali tar-regoli f'Ottubru 2022.
Dan ġie approvat mill-Parlament fi Frar 2023 u adottat mill-Kunsill f'Marzu 2023.
Il-leġiżlazzjoni daħlet fis-seħħ f'April 2023 .
Barra minn hekk, l-UE qed tippjana li tipprevedi aktar stazzjonijiet tal-iċċarġjar elettriku u tar-riforniment tal-idroġenu fit-toroq ewlenin .
F'Lulju 2023, il-Parlament adotta regoli ġodda biex jiġu varati gruppi ta' ċċarġjar elettriċi għall-karozzi darba kull 60 kilometru tul it-toroq ewlenin sal-2026, kif ukoll stazzjonijiet tar-riforniment tal-idroġenu mill-inqas kull 200 kilometru sal-2031.
Ir-regoli għandhom jiġu approvati mill-Kunsill, qabel ma jidħlu fis-seħħ.
Aktar dwar l-emissjonijiet tat-trasport
Tnaqqis ta' emissjonijiet minn ajruplani u vapuri
Emissjoni minn ajruplani u vapuri fatti u figuri
Żieda fl-użu ta' fjuwils rinnovabbli
Idroġenu rinnovabbli: x'inhuma l-benefiċċji għall-UE?
Iliana Ivanova tista' ssir il-Kummissarju Bulgara l-ġdida, inkarigata mill-innovazzjoni, ir-riċerka, il-kultura, l-edukazzjoni u ż-żgħażagħ Il-kumitati tal-industrija u l-kultura tal-Parlament se jorganizzaw seduta ta' smigħ ma' Iliana Ivanova li hija l-kummissarju nnominata tal-Bulgarija.
Ivanova se tkun responsabbli għall-innovazzjoni, ir-riċerka, il-kultura, l-edukazzjoni u ż-żgħażagħ, u tissostitwixxi lil Mariya Gabriel li rriżenjat f'Mejju 2023 biex tieħu post fil-gvern Bulgaru l-ġdid.
Ivanova serviet bħala MPE mill-2009 sal-2012 u ilha membru tal-Qorti Ewropea tal-Awdituri mill-2013.
Is-seduta ta' smigħ fil-Parlament tiġi organizzata b'mod konġunt mill-kumitat għall-industrija, ir-riċerka u l-enerġija u l-kumitat għall-kultura u l-edukazzjoni.
Din ser issir fil-5 ta' Settembru, b'votazzjoni plenarja skedata matul is-sessjoni tal-11–14 ta' Settembru.
Il-proċedura fil-Parlament
Kull meta membru tal-Kummissjoni Ewropea jkollu bżonn jiġi sostitwit jew ikun hemm assenjazzjoni mill-ġdid sinifikanti tal-portafolli, il-Parlament jistieden lill-kandidati għall-impjiegi l-ġodda għal seduti ta' smigħ sabiex il-Membri tal-PE jkunu jistgħu jevalwawhom.
Il-proċedura hija simili għal dik għall- elezzjoni tal-Kummissjoni fil-bidu ta' kull mandat.
L-ewwel nett, il-kumitat għall-affarijiet legali jeżamina d-dikjarazzjoni tal-interessi finanzjarji ta' kandidat biex jikkonferma n-nuqqas ta' kunflitti ta' interess.
Din hija prekundizzjoni biex issir seduta ta' smigħ mal-kandidat.
Is-seduta ta' smigħ imbagħad tiġi organizzata mill-kumitati li jittrattaw il-portafoll ta' kull kandidat.
Qabel ma jibda, il-kandidat irid iwieġeb xi mistoqsijiet bil-miktub.
Is-smigħ idum tliet sigħat u jixxandar dirett.
Wara s-seduta ta' smigħ, il-kumitat jew il-kumitati responsabbli jħejju ittra ta' evalwazzjoni.
Il-Konferenza tal-Presidenti tal-Kumitati, li tinkludi l-presidenti kollha tal-kumitati parlamentari, imbagħad tivvaluta l-eżitu tas-seduta ta' smigħ u tgħaddi l-konklużjonijiet tagħha lill-mexxejja tal-gruppi politiċi u lill-President tal-Parlament fil-Konferenza tal-Presidenti, li huma responsabbli għall-evalwazzjoni finali u d-deċiżjoni li jingħalqu s-seduti ta' smigħ jew li tintalab azzjoni ulterjuri.
Il-Parlament imbagħad ikun jista' jipproċedi għall-votazzjoni fil-plenarja.
Il-Parlament għandu rwol konsultattiv dwar kandidati individwali għall-kummissarji, filwaqt li jista' japprova jew ikeċċi lill-Kummissjoni Ewropea kollha kemm hi.
Ftehim bejn il-Parlament u l-Kummissjoni jirrikjedi li l-President tal-Kummissjoni jikkunsidra l-opinjoni tal-Parlament dwar kandidati individwali u bidliet fil-kompożizzjoni tal-Kummissjoni.
Bħal dejjem, meta l-Parlament jivvota fuq kandidati individwali, il-votazzjoni ssir b'vot sigriet u teħtieġ maġġoranza sempliċi.
Aqsam din il-paġna ma' ħaddieħor: Facebook Twitter LinkedIn WhatsApp Il-Kummissjoni Ewropea: l-Artikolu 17 tat-Trattat dwar l-Unjoni Ewropea Sostituzzjoni tal-kummissarji: l-Artikolu 246 tat-Trattat dwar il-Funzjonament tal-Unjoni Ewropea Elezzjoni tal-Kummissjoni: Artikolu 125 tar-Regoli ta' Proċedura tal-Parlament Ewropew
Linji gwida għall-approvazzjoni tal-Kummissjoni: Anness VII tar-Regoli ta' Proċedura tal-Parlament
Artikli dwar l-elezzjoni tal-Kummissjoni Ewropea fl-2019
Artikoli dwar l-evalwazzjoni tal-Parlament ta' Mairead McGuinness u Valdis Dombrovskis
Iliana Ivanova tista' ssir il-Kummissarju Bulgara il-ġdida, inkarigata mill-innovazzjoni, ir-riċerka, il-kultura, l-edukazzjoni u ż-żgħażagħ Agħti ħarsa lejn id-dokumenti uffiċjali relatati mal-evalwazzjoni ta' Iliana Ivanova bħala Kummissarju nnominata għall-innovazzjoni, ir-riċerka, il-kultura, l-edukazzjoni u ż-żgħażagħ.
Dikjarazzjoni dwar l-interessi finanzjarji
©AP Images/Unjoni Ewropea-PE Żieda fl-esportazzjonijiet, l-impjiegi, l-opportunitajiet għall-kumpaniji… Skopri kif il-globalizzazzjoni tista' tkun ta' benefiċċju għan-nies u l-intrapriżi fl-UE.
Il-globalizzazzjoni toħloq ħafna benefiċċji u opportunitajiet, kif ukoll sfidi.
L-UE għandha l-għan li tħaddem il-globalizzazzjoni billi timmassimizza l-opportunitajiet tagħha u ttaffi l-effetti negattivi tagħha.
Aktar kummerċ għall-kumpaniji Ewropej
Ir-reġim kummerċjali Ewropew u l-għadd kbir ta' ftehimiet kummerċjali negozjati mill-UE jagħmluha reġjun tajjeb biex tinnegozja magħha.
B'riżultat ta' dan, l-UE hija waħda mill-akbar atturi fil-kummerċ internazzjonali .
Hija t-tieni l-akbar esportatur ta' prodotti fid-dinja wara ċ-Ċina u t-tielet l-akbar importatur wara l-Istati Uniti u ċ-Ċina.
Barra minn hekk, l-UE hija n-negozjant ewlieni tas-servizzi.
Infografika dwar il-kummerċ globali
Il-globalizzazzjoni toħloq ukoll opportunitajiet ta' xogħol.
Fl-2019, aktar minn 38 miljun impjieg (wieħed minn kull ħamsa) fl-UE kienu appoġġati minn esportazzjonijiet lejn pajjiżi barra mill-UE.
Pereżempju: f'Malta fl-2019, l-esportazzjonijiet barra mill-UE appoġġaw 53 elf impjieg.
Il-biċċa l-kbira ta' dawk l-impjiegi relatati mal-esportazzjoni huma mħallsa tajjeb .
Aqra aktar dwar l-impatt tal-globalizzazzjoni fuq l-impjiegi
Ftehimiet kummerċjali jfissru li l-importaturi jħallsu dazji aktar baxxi.
Flimkien ma' żieda fil-kompetizzjoni, dan ifisser prezzijiet aktar baxxi għall-prodotti u s-servizzi.
Il-konsumaturi jistgħu jibbenefikaw ukoll minn aktar għażla, hekk kif tiżdied il-varjetà ta' prodotti u servizzi.
Il- benefiċċji ta' prezzijiet aktar baxxi u aktar għażla ammontaw għal madwar EUR 600 fis-sena għal kull konsumatur tal-UE fl-2017.
Il-livell ta' ġid u kumdità qed jiżdied filwaqt li l-istandards tal-għajxien qed jitjiebu.
Il-benefiċċji tal-kummerċ fi ħdan l-UE
Fi ħdan l-UE, is-suq uniku għandu l-għan li jneħħi l-ostakli għall-kummerċ bejn il-pajjiżi tal-UE.
Is-suq uniku Ewropew huwa l-akbar żona ekonomika mingħajr ostakli fid-dinja.
Dan il-qasam jinkludi kważi 450 miljun persuna bi prodott domestiku gross ta' madwar EUR14,5 triljun fl-2021.
Huwa stmat li s-suq uniku ħoloq 2.8 miljun impjieg.
Ara l-artikoli li ġejjin:
Il-globalizzazzjoni: kif il-politika kummerċjali tal-UE tgħin fil-promozzjoni tad-drittijiet tal-bniedem
Spjegazzjoni tal-politika tal-kummerċ internazzjonali tal-UE
Il-pożizzjoni tal-UE fil-kummerċ dinji (infografika)
Aqsam din il-paġna ma' ħaddieħor: Facebook Twitter LinkedIn WhatsApp L-Etika u t-Trasparenza Il-pjan ta' riforma tal-Parlament f'14-il punt (18 ta' Lulju 2023) [EN] Riżoluzzjoni dwar is-suspetti ta' korruzzjoni mill-Qatar u l-ħtieġa usa' ta' trasparenza u responsabbiltà fl-istituzzjonijiet Ewropej
L-ewwel passi tar-riforma parlamentari (8 ta' Frar 2023) [EN]
Il-President tal-Parlament iniedi proċedura għal żewġ tneħħija tal-immunità (2 ta' Jannar 2023) [EN]
Ħidma kontra l-korruzzjoni: Il-MPE jixprunaw it-trasparenza u l-obbligu ta' rendikont (15 ta' Diċembru 2022)
Diskorsi u aktar
Ir-riforma tar-regoli biex titħares l-integrità tal-Parlament (Lulju 2023) [EN]
Interferenza barranija fil-proċessi demokratiċi tal-UE: it-tieni rapport (Mejju 2023) [EN]
Illum il-Kummissjoni ħabbret il-100 belt tal-UE li se jipparteċipaw fil-Missjoni tal-UE għall-100 belt newtrali għall-klima u intelliġenti sal-2030, l-hekk imsejħa Missjoni tal-Bliet.
Il-100 belt ġejjin mis-27 Stat Membru kollha, bi 12-il belt addizzjonali ġejjin minn pajjiżi assoċjati jew bil-potenzjal li jiġu assoċjati ma' Orizzont Ewropa, il-programm ta' riċerka u innovazzjoni tal-UE (2021–2027).
Iż-żoni urbani tagħna jospitaw 75 % taċ-ċittadini tal-UE.
Globalment, iż-żoni urbani jikkunsmaw 'il fuq minn 65 % tal-enerġija tad-dinja, li jammonta għal aktar minn 70 % tal-emissjonijiet tas-CO2.
Għalhekk, huwa importanti li l-bliet jaġixxu bħala ekosistemi għall-esperimentazzjoni u għall-innovazzjoni biex jgħinu lill-oħrajn kollha fit-tranżizzjoni tagħhom biex isiru newtrali għall-klima sal-2050.
Fi kliem il-President tal-Kummissjoni, Ursula von der Leyen: “Bħalissa, it-tranżizzjoni ekoloġika qed tinfirex mal-Ewropa kollha.
Iżda dejjem jibqa' l-bżonn ta' pijunieri li jiffissaw miri ambizzjużi saħansitra għalihom stess.
Dawn il-bliet qed juruna t-triq lejn ġejjieni aktar f'saħħtu.
Se nappoġġawhom f'dan!
Ejjew nibdew bil-ħidma llum stess.”
Il-Missjoni tal-Bliet se tirċievi €360 miljun ta' finanzjament mill-Orizzont Ewropa li jkopri l-perjodu 2022-23 biex twitti t-triq li mill-innovazzjoni twassal għal newtralità klimatika sal-2030.
L-azzjonijiet ta' riċerka u innovazzjoni se jindirizzaw il-mobilità nadifa, l-effiċjenza enerġetika u l-ippjanar urban ekoloġiku, u joffru l-possibbiltà li jiġu stabbiliti inizjattivi konġunti u li jiżdiedu l-kollaborazzjonijiet f'sinerġija ma' programmi oħra tal-UE.
Il-benefiċċji għall-bliet jinkludu pariri u assistenza maħsuba speċifikament għalihom minn Pjattaforma tal-Missjoni ddedikata apposta u mmexxija minn NetZeroCities, finanzjament addizzjonali u opportunitajiet ta' finanzjament u l-possibbiltà li jingħaqdu azzjonijiet kbar ta' innovazzjoni u proġetti pilota.
Il-Missjoni tipprovdi wkoll opportunitajiet ta' networking, skambju tal-aħjar prattiki bejn il-bliet u appoġġ biex iċ-ċittadini jiġu involuti fil-missjoni.
Il-Kummissjoni se tistieden lill-100 belt magħżula biex jiżviluppaw Kuntratti tal-Belt għall-Klima, li se jinkludu pjan ġenerali għan-newtralità klimatika fis-setturi kollha bħall-enerġija, il-bini, il-ġestjoni tal-iskart u t-trasport, flimkien ma' pjanijiet ta' investiment relatati.
Dan il-proċess se jinvolvi liċ-ċittadini, lill-organizzazzjonijiet tar-riċerka u lis-settur privat.
L-impenji ċari u viżibbli li saru mill-bliet fil-Kuntratti tal-Belt għall-Klima se jippermettulhom jinvolvu rwieħhom mal-awtoritajiet nazzjonali u reġjonali tal-UE — u l-aktar importanti maċ-ċittadini tagħhom stess biex jipprovdu dan l-objettiv ambizzjuż.
Barra minn hekk, fid-dawl tal-interess enormi minn 377 belt biex jingħaqdu mal-missjoni, il-Kummissjoni qed tistabbilixxi wkoll appoġġ għall-bliet li ma ntgħażlux, inkluż appoġġ permezz tal-Pjattaforma tal-Missjoni u ta' opportunitajiet ta' finanzjament fil-qafas tal-Programm ta' Ħidma tal-Missjoni tal-Bliet ta' Orizzont Ewropa.
Fi kliem il-Viċi President Eżekuttiv għall-Patt Ekoloġiku Ewropew, Frans Timmermans: “Il-bliet jinsabu fuq quddiem nett tal-ġlieda kontra l-kriżi tal-klima.
Kemm jekk biex l-ispazji urbani tagħhom ikunu aktar ekoloġiċi, jew biex jindirizzaw it-tniġġis tal-arja, biex inaqqsu l-konsum tal-enerġija fil-bini, jew biex javvanzaw fis-soluzzjonijiet tal-mobilità nadifa: il-bliet ta' spiss huma ċ-ċentri tal-bidliet meħtieġa biex l-Ewropa jirnexxilha tasal għal newtralità klimatika.
Prosit lill-bliet magħżula illum, ħerqana biex nara s-soluzzjonijiet li se tiżviluppaw biex tiggwidaw lir-residenti u lin-negozji tagħkom lejn ġejjieni aktar ekoloġiku .”
Fi kliem il-Viċi President Eżekuttiv għal Ewropa Lesta għall-Era Diġitali, Margrethe Vestager: “Jeħtieġ li nħaffu t-tranżizzjoni tal-Ewropa lejn in-newtralità klimatika, li ntemmu d-dipendenza tagħna fuq il-fjuwils fossili, u li nipprovdu benefiċċji bħal arja aktar nadifa u kontijiet tal-enerġija aktar baxxi għaċ-ċittadini tagħna.
Ħaġa sabiħa li daqstant bliet se jieħdu sehem.
Nistgħu nappoġġaw l-ambizzjoni tagħhom bil-baġit tagħna għar-riċerka u innovazzjoni tal-UE.
Il-Missjoni tal-Bliet għandha l-potenzjal li tagħti kontribut kbir lill-Patt Ekoloġiku tagħna u tgħin sabiex l-Ewropa ssir kontinent newtrali għall-klima sal-2050.”
Fi kliem Mariya Gabriel, il-Kummissarju għall-Innovazzjoni, ir-Riċerka, il-Kultura, l-Edukazzjoni u ż-Żgħażagħ: “Il-Missjonijiet ta' Orizzont Ewropa għandhom potenzjal kbir biex iwasslu r-riżultati tal-objettivi tal-Patt Ekoloġiku Ewropew, li jinkludu s-sigurtà tal-enerġija Ewropea.
Il-bliet magħżula jirrappreżentaw l-ewwel pass li jkopri impronta ġeografika wiesgħa.
Irridu li l-innovazzjoni u aktar setgħa lill-bliet il-kbar u ż-żgħar b'livelli differenti ta' esperjenza u ta' kapaċitajiet iwasslu benefiċċji konkreti lir-reġjuni u liċ-ċittadini tagħna kollha.
Inħeġġeġ lill-bliet kollha biex jikkuntattjaw u jaħdmu mal-partijiet interessati kollha, billi naturalment jinkludu ċ-ċittadini tagħhom, sabiex flimkien jiksbu l-għanijiet ambizzjużi tagħna.”
Fi kliem il-Kummissarju għat-Trasport, Adina Vălean: “Fil-missjoni tagħhom li jsiru intelliġenti u newtrali għall-klima sal-2030, il-100 belt tal-UE llum ħabbru li se jkunu “bankijiet tat-test” naturali għal soluzzjonijiet integrati innovattivi għal bosta kwistjonijiet li ċ-ċittadini tagħna qegħdin iħabbtu wiċċhom magħhom illum, inkluż il-mobilità urbana.
Imsejsa fuq il-Qafas il-Ġdid tal-Mobilità urbana, huma għandhom l-għodda sabiex il-mobilità interurbana u urbana tkun f'saħħitha u sostenibbli, pereżempju billi jirduppjaw it-traffiku ferrovjarju ta' veloċità għolja u jiżviluppaw infrastruttura oħra għar-roti tul l-għaxar snin li ġejjin, jinvestu korsiji sikuri għaċ-ċiklisti, u jiżguraw konnettività maż-żoni rurali u suburbani sabiex dawk li jivvjaġġaw jingħataw għażliet ta' mobilità sostenibbli.
Ċert li se jirnexxilna, u nħeġġeġ lill-bliet l-oħra madwar l-Ewropa biex isegwu dan l-eżempju.”
Fi kliem il-Kummissarju għall-Ambjent, l-Oċeani u s-Sajd, Virginijus Sinkevičius: “Il-Missjoni għall-bliet newtrali għall-klima u intelligenti se tgħinna nwasslu r-riżultati tal-impenji ambjentali tagħna dwar it-tniġġis żero, il-bijodiversità u l-ekonomija ċirkolari.
Bosta mill-bliet magħżula diġà taw xhieda tal-kredenzjali ambjentali tagħhom fl-inizjattivi tagħna tal-Belt Kapitali Ekoloġika, tal-Green Leaf u tal-Ftehim dwar il-Bliet Ekoloġiċi billi indirizzaw il-kwistjonijiet tal-arja, tal-istorbju u tal-iskart.
L-ambizzjonijiet għall-klima u għall-innovazzjoni ta' dawn il-bliet kif ukoll il-finanzjament tar-riċerka usa' tal-Missjoni, se jgħinu sabiex il-ħajja urbana tkun aktar ekoloġika, aktar nadifa u aktar f'saħħitha għaċ-ċittadini Ewropej.”
Il-bliet ġew mistiedna jesprimu l-interess tagħhom li jsiru parti mill-Missjoni f'Novembru 2021.
Is-sejħa għalqet fil-31 ta' Jannar 2022.
Bħala l-ewwel pass, l-esperti indipendenti evalwaw kull espressjoni ta' interess.
Bħala t-tieni pass, il-Kummissjoni applikat kriterji addizzjonali biex tiżgura bilanċ ġeografiku u grupp varjat ta' bliet f'dak li għandu x'jaqsam ma' daqs, ma' impatt u ma' ideat innovattivi.
B'kollox, 377 belt applikaw sabiex ikunu parti mill-missjoni tal-bliet.
Il-100 Belt tal-UE magħżula llum jirrappreżentaw 12 % tal-popolazzjoni tal-UE.
Il-Kummissjoni nediet il-Missjoni għall-100 belt newtrali għall-klima u intelliġenti sal-2030 f'Settembru 2021 permezz tal-adozzjoni ta' Komunikazzjoni dwar il-missjonijiet tal-UE.
Dan wara l-approvazzjoni tal-pjanijiet ta' implimentazzjoni individwali tal-missjonijiet fis-sajf tal-2021.
Minbarra l-Missjoni tal-Bliet, hemm erba' missjonijiet oħra tal-UE li jkopru dawn li ġejjin: l-isfidi globali fl-oqsma tal-adattament għat-tibdil fil-klima, ir-restawr tal-oċeani u tal-ilmijiet tagħna, il-ħamrija b'saħħitha u l-kanċer.
Programm apposta ta' Ħidma għall-Missjonijiet ta' Orizzont Ewropa ġie ppubblikat fil-15 ta' Diċembru 2021.
Il-missjonijiet huma novità ta' Orizzont Ewropa u jappoġġaw il-prijoritajiet tal-Kummissjoni, bħall-Patt Ekoloġiku Ewropew, l-Ewropa Lesta għall-Era Diġitali, il-Pjan tal-Ewropa biex Jingħeleb il-Kanċer, l-Ekonomija għas-servizz tan-nies u l-Bauhaus Ewropea l-Ġdida.
Pereżempju, il-Missjoni għall-Klima diġà hija element konkret tal-Istrateġija l-ġdida dwar l-Adattament għat-Tibdil fil-Klima, tal-Missjoni għall-Kanċer tal-Pjan tal-Ewropa biex jingħeleb il-Kanċer u tal-Missjoni għall-Ħamrija hija l-inizjattiva ewlenija tal-Viżjoni fit-Tul għaż-Żoni Rurali tal-UE.
Skeda Informazzjoni “Missjoni tal-Bliet tal-UE: Iltaqa' mal-Bliet”
Mistoqsijiet&Tweġibiet
100 belt newtrali għall-klima u intelliġenti sal-2030
Il-Kummissjoni sodisfatta bil-ftehim politiku li ntlaħaq bla dewmien illum bejn il-Parlament Ewropew u l-Istati Membri tal-UE dwar il-proposta għall-Att dwar is-Servizzi Diġitali (Digital Services Act, DSA), propost mill-Kummissjoni f'Diċembru 2020.
Id-DSA jistabbilixxi standard ġdid mingħajr preċedent għar-responsabbiltà tal-pjattaformi online fir-rigward tal-kontenut illegali u dannuż.
Dan l-Att se jipprovdi protezzjoni aħjar għall-utenti tal-internet u għad-drittijiet fundamentali tagħhom, kif ukoll se jiddefinixxi sett uniku ta' regoli fis-suq intern, li jgħin lill-pjattaformi iżgħar jespandu.
Il-President tal-Kummissjoni Ewropea, Ursula von der Leyen qalet: “Il-Ftehim tal-lum dwar l-Att dwar is-Servizzi Diġitali huwa storiku, kemm f'termini ta' veloċità kif ukoll ta' sustanza.
Id-DSA se jaġġorna r-regoli fundamentali għas-servizzi online kollha fl-UE.
Dan se jiżgura li l-ambjent online jibqa' spazju sikur, li jissalvagwardja l-libertà tal-espressjoni u l-opportunitajiet għan-negozji diġitali.
Iħaddem fil-prattika il-prinċipju li dak li huwa illegali offline, għandu jkun illegali online.
Aktar ma jkun kbir id-daqs tal-pjattaformi, akbar ikunu r-responsabbiltajiet tagħhom online.
Il-Ftehim tal-lum – li jikkomplementa l-ftehim politiku dwar l-Att dwar is-Swieq Diġitali tax-xahar li għadda – jibgħat messaġġ qawwi: lill-Ewropej kollha, lin-negozji kollha tal-UE, u lill-kontropartijiet internazzjonali tagħna.”
Il-Viċi President Eżekuttiv għal Ewropa Lesta għall-Era Diġitali, Margrethe Vestager żiedet tgħid: “Permezz tad-DSA qed ngħinu biex jinħoloq ambjent online sikur u responsabbli.
Il-pjattaformi għandhom ikunu trasparenti fir-rigward tad-deċiżjonijiet tagħhom dwar il-moderazzjoni tal-kontenut, filwaqt li jipprevjenu l-propagazzjoni virali ta' diżinformazzjoni perikoluża u l-offerta ta' prodotti mhux sikuri fis-swieq.
Bil-ftehim tal-lum qed niżguraw li l-pjattaformi jinżammu responsabbli għar-riskji li s-servizzi tagħhom jistgħu joħolqu għas-soċjetà u ċ-ċittadini.”
Il-Kummissarju għas-Suq Intern Thierry Breton qal ukoll: “Bid-DSA, se jintemm iż-żmien fejn il-pjattaformi online kbar iġibu ruħhom daqslikieku huma “kbar wisq biex jagħtu każ”.
Id-DSA qed jistabbilixxi obbligi ċari u armonizzati għall-pjattaformi – li jkunu proporzjonati skont id-daqs, l-impatt u r-riskju.
Dan l-Att jafda lill-Kummissjoni bis-superviżjoni ta' pjattaformi kbar ħafna, inkluż il-possibbiltà li timponi sanzjonijiet effettivi u dissważivi sa ammonti ta' 6 % tal-fatturat globali jew saħansitra l-projbizzjoni fuq l-operat fis-suq uniku tal-UE f'każ ta' ksur serju ripetut.
L-istituzzjonijiet tal-UE ħadmu id f'id fi żmien rekord, bid-determinazzjoni u l-ambizzjoni li jipproteġu liċ-ċittadini tagħna online.”
Il-qafas il-ġdid skont id-DSA huwa bbażat fuq il-valuri Ewropej, inkluż ir-rispett tad-drittijiet tal-bniedem, il-libertà, id-demokrazija, l-ugwaljanza u l-istat tad-dritt.
Dan se jistabbilixxi mill-ġdid il-bilanċ fid-drittijiet u r-responsabbiltajiet tal-utenti, tal-intermedjarji online, inklużi l-pjattaformi online kif ukoll l-pjattaformi online kbar ħafna, u tal-awtoritajiet pubbliċi.
Id-DSA fih obbligi ta' diliġenza dovuta fl-UE kollha li se jkunu japplikaw għas-servizzi diġitali kollha li jikkollegaw lill-konsumaturi mal-oġġetti, mas-servizzi jew mal-kontenut, inkluż proċeduri ġodda għal tneħħija aktar rapida ta' kontenut illegali kif ukoll protezzjoni komprensiva għad-drittijiet fundamentali tal-utenti online.
Diversi servizzi intermedjarji online jaqgħu fil-kamp ta' applikazzjoni tad-DSA.
L-obbligi tagħhom skont id-DSA jiddependu fuq ir-rwol, id-daqs u l-impatt tagħhom fuq l-ekosistema online.
Dawn is-servizzi intermedjarji online jinkludu:
B'mod konkret, id-DSA jinkludi:
Il-Ftehim politiku milħuq mill-Parlament Ewropew u mill-Kunsill issa huwa soġġett għall-approvazzjoni formali miż-żewġ koleġiżlaturi.
Ladarba jiġi adottat, id-DSA se jkun applikabbli direttament fl-UE kollha u se japplika minn ħmistax-il xahar wara li jidħol fis-seħħ jew mill-1 ta' Jannar 2024, skont lima jiġi l-aktar tard.
Fir-rigward tal-pjattaformi online kbar ħafna u l-magni tat-tiftix online kbar ħafna, id-DSA se japplika minn data aktar bikrija, jiġifieri erba' xhur wara d-deżinjazzjoni tagħhom.
Il-Kummissjoni ppreżentat il-proposta tagħha għall-Att dwar is-Servizzi Diġitali fil-15 ta' Diċembru 2020, flimkien mal-proposta għall-Att dwar is-Swieq Diġitali, li l-Parlament Ewropew u l-Kunsill laħqu ftehim politiku dwarhom fit-22 ta' Marzu 2022; dokument ta' mistoqsijiet u tweġibiet aġġornat huwa disponibbli hawn.
Il-ftehimiet politiċi dwar dawn iż-żewġ fajls se jaħdmu flimkien biex jiżguraw ambjent online sikur, miftuħ u ġust fl-UE.
Paġna bil-fatti dwar il-proposta tal-Kummissjoni għall-Att dwar is-Servizzi Diġitali
L-Att dwar is-Servizzi Diġitali: Mistoqsijiet u tweġibiet dwar il-proposta tal-Kummissjoni
Il-Ħamis 28 ta' April, il-Kunsill approva, permezz ta' proċedura bil-miktub, it- tieni emenda għar-Regolament tat-TACs u tal-kwoti għall-2022 fir-rigward tal-bakkaljaw fl-ilmijiet ta' Spitzbergen (Svalbard) u fl-ilmijiet internazzjonali tas-subżona 1 u d-diviżjoni 2b tal-Kunsill Internazzjonali għall-Esplorazzjoni tal-Baħar (ICES).
Wara t-tlestija tad- diskussjonijiet formali mwettqa mill-Kummissjoni man-Norveġja biex jintlaħaq fehim politiku fir-rigward tas-sajd fis-subżoni 1 u 2 tal-ICES, il-Kunsill stabbilixxa kwota tal-Unjoni għall-bakkaljaw fl-ilmijiet ta' Svalbard u fl-ilmijiet internazzjonali tas-subżona 1 u d-diviżjoni 2b tal-ICES għall-2022, fil-livell ta' 19 636 tunnellata, li tissostitwixxi l-kwota proviżorja tal-Unjoni ta' 4 500 tunnellata, li tiskadi fit-30 ta' April.
Il-kwota finali tal-Unjoni għall-bakkaljaw f'dawn l-ilmijiet għall-2022 ġiet allokata lill-istati membri kif ġej: Ġermanja – 4 028 tunnellata Spanja – 9 688 tunnellata Franza – 1 775 tunnellata Polonja – 1 829 tunnellata Portugall – 2 019 tunnellata Stati membri oħra - 297 tunnellata Dan ir-Regolament għandu jidħol fis-seħħ fil-jum tal-pubblikazzjoni tiegħu f'Il-Ġurnal Uffiċjali tal-Unjoni Ewropea.
Kuntest Saru diskussjonijiet esploratorji bejn l-Unjoni Ewropea u n-Norveġja fl-2021 u l-2022 biex jintlaħaq ftehim dwar id-drittijiet tas-sajd tal-UE fl-ilmijiet ta' Svalbard.
Peress li dawn id-diskussjonijiet esploratorji kienu għaddejjin, ir-Regolament tat-TACs u tal-kwoti għall-2022, ir-Regolament tal-Kunsill (UE) 2022/109, stabbilixxa kwota proviżorja tal-Unjoni ta' 4 500 tunnellata għall-ewwel tliet xhur tal-2022 għall-flotot tal-Unjoni li jistadu għall-bakkaljaw f'Svalbard u fl-ilmijiet internazzjonali tas-subżona 1 u d-diviżjoni 2b tal-ICES, li sussegwentement ġiet estiża b'xahar, sat-30 ta' April.
Id-diskussjonijiet formali man-Norveġja li saru mill-Kummissjoni f'isem l-Unjoni bil-ħsieb li jintlaħaq fehim politiku dwar is-sajd fis-subżoni 1 u 2 tal-ICES issa tlestew.
Proposta tal-Kummissjoni għal Regolament tal-Kunsill li jemenda r-Regolament (UE) 2022/109
Regolament tal-Kunsill li jemenda r-Regolament (UE) 2022/109 li jistabbilixxi għall-2022 l-opportunitajiet tas-sajd għal ċerti stokkijiet tal-ħut u ċerti gruppi ta' stokkijiet tal-ħut, applikabbli fl-ilmijiet tal-Unjoni u, għal bastimenti tas-sajd tal-Unjoni, f'ċerti ilmijiet mhux tal-Unjoni
Biex jgħinu jiżguraw li l-banek jibqgħu reżiljenti u kapaċi jifilħu għal xokkijiet futuri, il-Presidenza tal-Kunsill u l-Parlament Ewropew illum laħqu ftehim proviżorju dwar abbozz ta' regolament li ser isaħħaħ il-qafas regolatorju prudenzjali għall-istituzzjonijiet ta' kreditu li joperaw fl-Unjoni.
Il-proposta "Daisy Chain" tintroduċi aġġustamenti mmirati li ser jgħinu biex titjieb ir-riżolvibbiltà tal-istituzzjonijiet bankarji .
Il-qafas rivedut tal-Unjoni għar-riżoluzzjoni tal-banek għandu l-għan li jiżgura aħjar li l- assorbiment tat-telf u r-rikapitalizzazzjoni tal-banek iseħħu permezz ta' mezzi privati meta dawk il-banek ma jibqgħux finanzjarjament vijabbli u jitqiegħdu f'riżoluzzjoni.
Il-proposta Daisy Chain temenda l-qafas tal-Unjoni għar-riżoluzzjoni tal-banek billi: tinkorpora trattament dedikat għas-sottoskrizzjoni indiretta tal-istrumenti eliġibbli għar-rekwiżit minimu intern għal fondi proprji u obbligazzjonijiet eliġibbli (MREL) tallinja aktar it-trattament ta' gruppi ta' istituzzjoni globali sistemikament importanti (G-SII) li għandhom strateġija ta' riżoluzzjoni ta' Punt ta' Dħul Multiplu (MPE) mat-trattament deskritt fid-Dokument dwar il-Kondizzjonijiet internazzjonali tal-Bord għall-Istabilità Finanzjarja (FSB) għall-Kapaċità Totali ta' Assorbiment tat-Telf (l-"istandard TLAC") tiċċara l-eliġibbiltà tal-istrumenti fil-kuntest ta' TLAC intern.
Illum, il-koleġiżlaturi rnexxielhom jegħlbu d-diverġenzi tagħhom dwar it-test inkluż dwar iż-żewġ kwistjonijiet politiċi ewlenin: L-ewwel punt jikkonċerna r-reġim ta' tnaqqis għal fondi proprji u obbligazzjonijiet eliġibbli li jissodisfaw ir-rekwiżiti għall-assorbiment tat-telf f'riżoluzzjoni (MREL) li jiġu mgħoddija permezz ta' entità intermedja fil-kuntest tal-upstreaming tagħhom fi gruppi ta' riżoluzzjoni kumplessi, magħrufa bħala "Daisy Chains".
Skont il-ftehim proviżorju, ġie introdott reġim ta' tnaqqis rivedut, sabiex jiġi evitat b'mod partikolari l-għadd doppju tal-elementi tal-MREL fil-livell ta' entitajiet intermedji, u b'hekk jiġi żgurat li l-gruppi bankarji tal-UE dejjem iżommu kapaċità robusta ta' assorbiment tat-telf f'konformità mal-MREL divulgat tagħhom .
Barra minn hekk, tiżdied klawżola ta' rieżami mfassla bir-reqqa, biex jitqies l-impatt fuq tipi differenti ta' strutturi ta' gruppi bankarji.
Dan it-titjib potenzjali ser jiġi vvalutat b'mod urġenti mis-servizzi tal-Kummissjoni, bil-ħsieb tal-inklużjoni possibbli fil-proposta futura ta' rieżami tad-Direttiva dwar l-Irkupru u r-Riżoluzzjoni tal-Banek (BRRD), mistennija mill-Kummissjoni matul is-sena 2022.
It-tieni punt jikkonċerna t-trattament ta' gruppi bi strateġija ta' riżoluzzjoni b'punt ta' dħul multiplu (gruppi MPE), b'kuntrast ma' strateġija ta' riżoluzzjoni ta' punt uniku ta' dħul (SPE), speċjalment fir-rigward tal-allinjament ta' trattament bħal dan mar-reġim previst skont l-istandards internazzjonali tat-TLAC u b'kont meħud ta' entitajiet ta' pajjiżi terzi fi ħdan tali gruppi.
Il-kwistjoni tqum speċjalment f'każijiet meta r-reġim ta' riżoluzzjoni ta' pajjiż terz ma jkunx ekwivalenti għar-reġim fis-seħħ fl-Unjoni.
Skont il-ftehim proviżorju, qed jiġi introdott reġim tranżitorju sa tmiem l-2024 għall-gruppi MPE , soġġett għal valutazzjoni mill-awtoritajiet ta' riżoluzzjoni tal-UE.
Il-ftehim proviżorju li ntlaħaq illum huwa soġġett għall-approvazzjoni mill-Kunsill u l-Parlament Ewropew qabel ma jgħaddi mill-proċedura ta' adozzjoni formali.
Informazzjoni ġenerali Fit-28 ta' Ottubru 2021 il-Kummissjoni ppreżentat il-proposta "Daisy Chain".
Hija parti mill-ġabra unika tar-regoli tal-Unjoni Bankarja, u temenda r-regoli fir-Regolament dwar ir-Rekwiżiti ta' Kapital u d-Direttiva dwar l-Irkupru u r-Riżoluzzjoni tal-Banek.
Ir-Regolament (UE) Nru 575/2013 tal-Parlament Ewropew u tal-Kunsill (ir-Regolament dwar ir-Rekwiżiti ta' Kapital jew is-CRR) jistabbilixxi flimkien mad-Direttiva 2013/36/UE tal-Parlament Ewropew u tal-Kunsill (id-Direttiva dwar ir-Rekwiżiti ta' Kapital jew is-CRD) il-qafas regolatorju prudenzjali għall-istituzzjonijiet ta' kreditu li joperaw fl-Unjoni.
Is-CRR u s-CRD ġew adottati wara l-kriżi finanzjarja tal-2008-2009 biex tissaħħaħ ir-reżiljenza tal-istituzzjonijiet li joperaw fis-settur finanzjarju tal-UE, fil-biċċa l-kbira bbażati fuq standards dinjija miftiehma mas-sħab internazzjonali tal-UE, b'mod partikolari fil-Kumitat ta' Basel dwar is-Superviżjoni Bankarja (BCBS).
Ġew identifikati kwistjonijiet marbuta mar-riżoluzzjoni minn meta l-qafas rivedut tat-TLAC/MREL sar applikabbli fl-2019.
Il-proposta Daisy Chain għandha l-għan li tindirizza dawk il-kwistjonijiet.
Il-Kunsill adotta l-mandat ta' negozjar tiegħu fil-21 ta' Diċembru 2021.
Il-Parlament Ewropew adotta l-pożizzjoni ta' negozjar tiegħu f'nofs Frar tal-2022.
It-trilogi bejn il-koleġiżlaturi bdew fil-31 ta' Marzu 2022 u ntemmu fil-ftehim proviżorju li ntlaħaq illum.
Daisy Chain: l-istati membri lesti jinnegozjaw mal-Parlament Ewropew (stqarrija għall-istampa, 21 ta' Diċembru 2021)
Ġabra unika tar-regoli tal-Unjoni Bankarja (informazzjoni ġenerali)
Fil-21 ta' April 2022, il-Kunsill adotta d-Deċiżjoni tal-Kunsill (PESK) 2022/660 1 .
Il-Kunsill iddeċieda li jżid żewġ individwu mal-lista ta' persuni, entitajiet u korpi soġġetti għal miżuri restrittivi li tinsab fl-Anness għad-Deċiżjoni 2014/145/PESK.
Il-Pajjiżi Kandidati l-Maċedonja ta' Fuq, il-Montenegro u l-Albanija 2 , il-pajjiż tal-Proċess ta' Stabbilizzazzjoni u ta' Assoċjazzjoni u kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, kif ukoll l-Ukrajna, jallinjaw ruħhom ma' din id-Deċiżjoni tal-Kunsill.
1 Ippubblikata fil-21.04.2022 f'Il-Ġurnal Uffiċjali tal-Unjoni Ewropea nru.
[2] Il-Maċedonja ta' Fuq, il-Montenegro u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fil-21 ta' Frar 2022, il-Kunsill adotta d-Deċiżjoni (PESK) 2022/243 1 dwar miżuri restrittivi kontra l-Myanmar/Burma.
Il-Kunsill żied 22 persuna u erba' entitajiet mal-lista ta' persuni fiżiċi u ġuridiċi, entitajiet u korpi soġġetti għal miżuri restrittivi li tinsab fl-Anness għad-Deċiżjoni 2013/184/PESK.
Il-Pajjiżi Kandidati l-Maċedonja ta' Fuq, il-Montenegro, is-Serbja u l-Albanija 2 , il-pajjiż tal-Proċess ta' Stabbilizzazzjoni u ta' Assoċjazzjoni u l-kandidat potenzjali l-Bożnija-Ħerzegovina, u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, kif ukoll l-Ukrajna, ir-Repubblika tal-Moldova u l-Armenja jallinjaw ruħhom ma' din id-Deċiżjoni tal-Kunsill.
1 Ippubblikata fil-21.02.2022 f'Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, is-Serbja u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fil-11 ta' April 2022, il-Kunsill adotta d-Deċiżjoni (PESK) 2022/596 1 li temenda d-Deċiżjoni tal-Kunsill 2011/235/PESK.
Id-Deċiżjoni tal-Kunsill iġġedded il-miżuri restrittivi eżistenti għal tnax-il xahar ieħor, sat-13 ta' April 2023, u temenda l-lista ta' persuni u entitajiet soġġetti għal miżuri restrittivi kif tinsab fl-Anness I għad-Deċiżjoni 2011/235/PESK.
Il-Pajjiżi Kandidati l-Maċedonja ta' Fuq, il-Montenegro u l-Albanija 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, kif ukoll l-Ukrajna, jallinjaw ruħhom ma' din id-Deċiżjoni tal-Kunsill.
1 Ippubblikata fit-12.04.2022 f'Il-Ġurnal Uffiċjali tal-Unjoni Ewropea Nru L 114 I, p. 68
2 Il-Maċedonja ta' Fuq, il-Montenegro, u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fid-29 ta' April 2022 infakkru l-25 anniversarju mid-dħul fis-seħħ tal-Konvenzjoni dwar il-Projbizzjoni tal-Iżvilupp, il-Produzzjoni, il-Ħżin u l-Użu ta' Armi Kimiċi u dwar il-Qerda Tagħhom (CWC).
B'193 Stat Parti, il-Konvenzjoni llum tħaddan in-norma internazzjonali kontra l-użu ta' armi kimiċi.
Minn meta daħlet fis-seħħ, 99 % tal-istokkijiet ta' armi kimiċi ddikjarati fid-dinja nqerdu b'mod verifikabbli taħt il-kontroll tal-Organizzazzjoni għall-Projbizzjoni ta' Armi Kimiċi (OPCW).
Madankollu, minkejja l-progress tanġibbli, l-emerġenza mill-ġdid tal-użu tal-armi kimiċi hija waħda mill-aktar theddidiet serji għall-paċi u s-sigurtà internazzjonali.
F'dawn l-aħħar snin, id-dinja rat l-użu orribbli ta' armi kimiċi fis-Sirja, li kkawża mijiet ta' vittmi, inkluż tfal.
Fl-2020, intuża aġent nervin tossiku "Novichok" fl-attentat ta' qtil fuq il-politiku tal-oppożizzjoni Russu Alexei Navalny fit-territorju tal-Federazzjoni Russa.
L-armi kimiċi ntużaw ukoll fil-Malasja fl-2017 biex jinqatel Kim Jeung-Nam li kien ħu mill-istess missier ta' Kim Jeung-On, u fir-Renju Unit fl-2018 fl-attentat ta' qtil ta' Sergei u Yulia Skripal, li rriżulta fil-mewt ta' ċittadin Brittaniku.
L-Unjoni Ewropea ttenni l-kundanna qawwija tagħha tal-użu ta' armi kimiċi mir-Repubblika Għarbija Sirjana u n-nuqqas tagħha li tirrispetta l-obbligi internazzjonali tagħha skont il-Konvenzjoni, kif sostanzjat permezz ta' investigazzjonijiet komprensivi u bir-reqqa mwettqa min-Nazzjonijiet Uniti u l-OPCW.
L-Unjoni Ewropea u l-Istati Membri tagħha ser ikomplu jaħdmu fil-livelli nazzjonali u internazzjonali sabiex jindirizzaw attakki b'armi kimiċi u atroċitajiet oħra mwettqa fir-Repubblika Għarbija Sirjana.
L-Unjoni Ewropea ttenni wkoll it-tħassib qawwi tagħha li l-Federazzjoni Russa għadha ma rreaġixxietx għas-sejħiet internazzjonali biex tikkoopera bis-sħiħ mal-OPCW biex tiżgura investigazzjoni internazzjonali imparzjali dwar it-tentattiv ta' qtil tal-politiku tal-oppożizzjoni Russu, Alexei Navalny.
L-avvelenament tas-Sur Navalny fir-Russja minn aġent nervin kimiku militari tal-grupp "Novichok" f'Awwissu 2020 (sustanza żviluppata mir-Russja), ġie kkonfermat, mingħajr dubju, minn laboratorji speċjalizzati fil-Ġermanja, Franza u l-Iżvezja, kif ukoll mill-OPCW.
L-Unjoni Ewropea kkundannat l-avvelenament bl-aktar mod qawwi possibbli.
L-użu ta' kimiċi minn kwalunkwe parti, isir fejn isir, fi kwalunkwe ħin u ċirkostanza huwa ksur tad-dritt internazzjonali u jista' jammonta għall-aktar delitti serji fuq livell internazzjonali - id-delitti tal-gwerra u d-delitti kontra l-umanità.
L-UE tappoġġa l-isforzi kollettivi biex tiġi żgurata r-responsabbiltà għall-awturi ta' attakki kimiċi permezz tas-Sħubija Internazzjonali kontra l-Impunità għall-Użu ta' Armi Kimiċi.
L-impunità għall-użu ta' armi kimiċi m'għandhiex u mhux ser tkun ittollerata.
Taħt ir-reġim ta' sanzjonijiet tagħha dwar l-armi kimiċi, l-UE imponiet miżuri restrittivi kontra diversi individwi u entitajiet Russi u Sirjani għall-involviment tagħhom f'attakki b'armi kimiċi.
Il-pass tal-iżviluppi fix-xjenza u t-teknoloġija huma kemm sfida kif ukoll opportunità biex jitrawmu użi paċifiċi tal-kimika.
It-trasformazzjoni tal-laboratorju tal-OPCW f'Ċentru għall-Kimika u t-Teknoloġija (CCT) ser tkun kruċjali biex tissaħħaħ il-Konvenzjoni u tissaħħaħ il-kapaċità tal-Organizzazzjoni biex twettaq il-kompiti ewlenin tagħha ta' verifika, spezzjoni u bini tal-kapaċità.
F'dan il-kuntest, l-Unjoni Ewropea ttenni l-fiduċja sħiħa tagħha fis-Segretarjat Tekniku tal-OPCW, il-professjonaliżmu, l-imparzjalità u l-kompetenza teknika stabbilita sew tiegħu.
F'dan l-anniversarju importanti, l-Unjoni Ewropea u l-Istati Membri tagħha jaffermaw mill-ġdid l-appoġġ sod tagħhom għas-CWC u għall-ħidma tal-OPCW.
Id-diliġenza, il-professjonaliżmu u l-imparzjalità murija mill-OPCW waqt li indirizzat l-użu tal-armi kimiċi joffru l-ewwel pass vitali lejn ir-responsabbiltà u t-tmiem tal-impunità.
Kwalunkwe użu ta' armi kimiċi huwa affront għad-dritt internazzjonali li lkoll niddependu fuqu għas-sigurtà u l-benesseri tagħna .
Sħubija Internazzjonali kontra l-Impunità
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin Kunsill Trasport, Telekomunikazzjoni u Enerġija (Enerġija), 2 ta' Mejju 2022 Il-ministri ser ikollhom skambju ta' fehmiet dwar is-sitwazzjoni tal-enerġija fil-kuntest tal-gwerra fl-Ukrajna.
Vidjokonferenza informali tal-ministri għall-ekonomija u l-finanzi, 3 ta' Mejju 2022 Il-ministri ser jiddiskutu l-pjanijiet nazzjonali għall-irkupru u r-reżiljenza tal-Bulgarija u l-Iżvezja
Kalendarju indikattiv tal-laqgħat taħt il-presidenza Franċiża (1 ta' Jannar - 30 ta' Ġunju 2022)
Sit web tal-presidenza Franċiża
Il-President tal-Kunsill Ewropew ser jivvjaġġa lejn Alexandroupolis, il-Greċja nhar it-Tlieta 3 ta' Mejju.
Huwa ġie mistieden mill-Prim Ministru Mitsotakis u ser jingħaqdu miegħu l-Prim Ministru Petkov tal-Bulgarija, il-President Vucic tas-Serbja u l-Prim Ministru Kovachevski tal-Maċedonja ta' Fuq.
Il-mexxejja ser jinawguraw il-bidu tal-kostruzzjoni ta' terminal ġdid tal-LNG, li ser itejjeb il-provvista tal-gass u l-infrastruttura fir-reġjun kollu tal-Ewropa tax-Xlokk.
It-terminal tal-LNG ta' Alexandroupolis li jżomm f'wiċċ l-ilma ser jgħin biex jintlaħaq l-għan tal-UE li telimina gradwalment id-dipendenza tagħha fuq il-gass Russu malajr kemm jista' jkun.
Il-proġett ser joffri sorsi u rotot ġodda tal-provvista tal-gass naturali u jtejjeb is-sigurtà tal-provvista fil-Greċja, il-Bulgarija u pajjiżi oħra fir-reġjun.
Nhar l-Erbgħa 4 ta' Mejju l-President tal-Kunsill Ewropew ser jivvjaġġa lejn il-Moldova fejn ser jiltaqa' mal-President Maia Sandu.
It-Tlieta 3 ta' Mejju 2022 Alexandroupolis, il-Greċja (ħin lokali) 12:30 Inawgurazzjoni tal-kostruzzjoni ta' terminal tal-LNG (gass naturali likwifikat) tal-Independent Natural Gas System (INGS) flimkien mal-Prim Ministru tal-Greċja Mitsotakis, il-Prim Ministru tal-Bulgarija Petkov, il-President tas-Serbja Vučić u l-Prim Ministru tal-Maċedonja ta' Fuq Kovachevski
L-Erbgħa 4 ta' Mejju 2022
Chisinau, il-Moldova (ħin lokali)
09:30 Laqgħa mal-President Maia Sandu segwita minn konferenza stampa 11:00 Laqgħa mal-Prim Ministru Natalia Gavrilița 12:00 Żjara f'Ċentru tar-Refuġjati Varsavja 18:00 Laqgħa mal-Prim Ministru Mateusz Morawiecki
Il-Ħamis 5 ta' Mejju 2022
Konferenza ta' livell għoli tad-donaturi internazzjonali għall-Ukrajna
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Il-MPE jilqgħu l-eżitu ambizzjuż u kostruttiv tal-Plenarja tal-Konferenza Il-Parlament għandu jħejji proposti speċifiċi biex jibda r-reviżjoni tat-testi fundaturi tal-UE Aktar integrazzjoni f'oqsma bħall-enerġija, id-difiża, l-istituzzjonijiet tal-UE, it-tkabbir inklużiv u reżiljenti Id-dritt ta' inizjattiva leġiżlattiva għall-Parlament u t-tmiem tal-unanimità fil-Kunsill huma meħtieġa
Il-MPE lesti li jagħmlu l-parti tagħhom biex jiżguraw li l-aspettattivi taċ-ċittadini jintlaħqu
Il-MPE jappoġġaw il-proposti ambizzjużi magħmula miċ-ċittadini tal-Plenarja tal-Konferenza dwar il-Futur tal-Ewropa biex l-UE tiġi riformata b'mod profond.
Nhar l-Erbgħa, il-Parlament adotta riżoluzzjoni dwar is-segwitu għall-konklużjonijiet tal-Konferenza dwar il-Futur tal-Ewropa, b'turija tal-idejn.
Il-Parlament jirrikonoxxi li l-"proposti ambizzjużi u kostruttivi" li ħarġu mill-Konferenza jeħtieġu bidliet fit-Trattati, pereżempju fir-rigward ta' UE aktar sempliċi, aktar trasparenti, aktar responsabbli u aktar demokratika.
Għal dan il-għan, il-PE jitlob lill- Kumitat għall-Affarijiet Kostituzzjonali biex iħejji proposti għar-riforma tat-Trattati tal-UE, li jistgħu jseħħu permezz ta' Konvenzjoni f'konformità mal- Artikolu 48 tat-Trattat dwar l-Unjoni Ewropea .
F'dan il-proċess, l-UE għandha timxi lejn mudell ta' tkabbir sostenibbli, inklużiv u reżiljenti, b'attenzjoni speċjali mogħtija lill-SMEs, jgħidu l-MPE, li jitolbu li l-Pilastru Ewropew tad-Drittijiet Soċjali jiġi implimentat bis-sħiħ.
Huma jappellaw ukoll li l-UE jkollha rwol ewlieni fl-indirizzar tat-tibdil fil-klima, il-protezzjoni tal-bijodiversità u l-promozzjoni tas-sostenibbiltà fil-livell dinji.
Il-MPE jenfasizzaw ukoll li integrazzjoni politika aktar profonda u demokrazija ġenwina jistgħu jinkisbu permezz ta' dritt ta' inizjattiva leġiżlattiva għall-Parlament u billi tintemm l-unanimità fil-Kunsill.
Eżerċizzju mingħajr preċedent fid-demokrazija parteċipattiva
Matul id- dibattitu tat-Tlieta , il-maġġoranza l-kbira tal-MPE enfasizzaw li l-aspettattivi, il-prijoritajiet u t-tħassib taċ-ċittadini nstemgħu b'mod qawwi u ċar f'dan l-eżerċizzju mingħajr preċedent fid-demokrazija parteċipattiva u li r-riżultat jeħtieġ li jiġi rrispettat.
Ħafna enfasizzaw li ċ-ċittadini jeħtieġ li jkunu involuti aktar flimkien ma' rappreżentanza demokratika aktar b'saħħitha fil-livell tal-UE.
Oħrajn indikaw oqsma speċifiċi fejn il-proposti mmexxija miċ-ċittadini jitolbu bidliet profondi, inklużi elezzjonijiet verament Ewropej kif ukoll setgħat ġodda tal-UE f'oqsma bħas-saħħa, l-enerġija, il-migrazzjoni u d-difiża.
Xi kelliema kkritikaw il-Konferenza, u argumentaw li l-proċess kien difettuż u li l-proposti ma jirriflettux l-opinjoni pubblika.
F'Jum l-Ewropa (9 ta' Mejju), it-tliet Kopresidenti tal- Bord Eżekuttiv se jippreżentaw ir-rapport finali tal-Konferenza lill-Presidenti tal-istituzzjonijiet tal-UE f' ċerimonja tal-għeluq fil-Parlament Ewropew fi Strasburgu .
Il-Plenarja tal-Konferenza adottat id-49 proposta tagħha fit-30 ta' April 2022 .
Dawn jinkludu aktar minn 300 miżura li jirrigwardaw 9 temi u kienu bbażati fuq 178 rakkomandazzjoni mill- Panels taċ-Ċittadini Ewropej , kontributi mill- Panels Nazzjonali u avvenimenti , ideat mill- Avveniment Ewropew taż-Żgħażagħ , u 43 734 kontribuzzjoni fuq 16 274 idea rreġistrati fuq il-pjattaforma diġitali multilingwi .
Għaliex l-UE għandha tibni regolament dwar il-kripto biex trawwem l-innovazzjoni u tipproteġi lill-utenti u kif għandha tagħmel dan?
L-użu tal-kriptoassi u t-teknoloġija warajhom wera li għalkemm huwa ferm promettenti huwa anke problematiku.
L-UE trid tgħin biex tagħti spinta lill-iżvilupp ta' dawn it-teknoloġiji u l-użu tagħhom fl-UE, filwaqt li tipproteġi lill-utenti.
Aqra aktar dwar it-trasformazzjoni diġitali .
Riskji ta' kriptoassi
Parti mill-attrazzjoni tal-kriptoassi hu li tiġi evitata l-ħtieġa ta' reġistru u istituzzjoni ċentrali, li jippermettu tranżazzjonijiet sikuri u sempliċi bejn żewġ partijiet mingħajr intermedjarju.
Madankollu, dan, flimkien ma' nuqqas ta' regolamentazzjoni (il-kriptoassi bħalissa ma jaqgħux fil-kamp ta' applikazzjoni tal-leġiżlazzjoni tal-UE) joħolqu riskji sostanzjali.
Riskji għall-konsumaturi, il-kumpaniji u s-swieq
Meta n-nies jittrattaw il-kriptoassi mhumiex koperti mir-regoli tal-UE dwar il-protezzjoni tal-konsumatur, u sikwit ma jkunux infurmati tajjeb dwar ir-riskji, li jista' jfisser li jitilfu l-flus.
L-użu mifrux tal-kriptoassi mingħajr regolamentazzjoni jista' jixpruna l-instabbiltà finanzjarja, il-manipulazzjoni tas-suq u l-kriminalità finanzjarja.
Peress li t-tranżazzjonijiet huma fil-biċċa l-kbira anonimi, il-kriptovaluti jintużaw ħafna għal attivitajiet kriminali.
Mill-bidu tal-gwerra fl-Ukrajna, il-pajjiżi tal-UE llimitaw il-kummerċ bil-kriptoassi għall-użu fir-Russja jew ma' entità Russa.
It-teknoloġija tuża kwantitajiet kbar ta' elettriku u dan jirriżulta f'impronta ambjentali għolja.
Skont l-istimi, il-konsum tal-enerġija tal-bitcoin huwa daqs dak ta' pajjiż żgħir.
Aqra aktar dwar il-Patt Ekoloġiku u l-azzjonijiet tal-UE kontra t-tibdil fil-klima
Il-benefiċċju ta' regolamentazzjoni ġdida dwar il-kriptoassi tal-UE
L-UE qed taħdem fuq regoli ġodda biex tagħti spinta lill-potenzjal tal-kriptoassi u trażżan it-theddid: Swieq fil-Kriptoassi (MiCA).
Il-membri tal-PE rrevedew u emendaw il-proposta tal-Kummissjoni u, f'Marzu 2022, iddeċidew li jibdew in-negozjati dwar il-forma finali ta' dawn ir-regoli mal-pajjiżi tal-UE fil-Kunsill.
Biex jiġu mħeġġa l-iżvilupp u l-użu ta' dawn it-teknoloġiji, ir-regoli l-ġodda għandhom l-għan li jipprovdu ċertezza legali, jappoġġaw l-innovazzjoni, jipproteġu lill-konsumaturi u lill-investituri u jiżguraw l-istabbiltà finanzjarja.
Ir-regoli jkopru t-trasparenza, id-divulgazzjoni, l-awtorizzazzjoni u s-superviżjoni tat-tranżazzjonijiet.
Il-Membri tal-PE jridu li l-ħruġ ta' xi wħud mit-tokens jiġi ssorveljat mill- Awtorità Ewropea tat-Titoli u s-Swieq u mill- Awtorità Bankarja Ewropea .
In-negozji li jittrattaw il-kriptoassi se jkollhom jinfurmaw aħjar lill-konsumaturi dwar ir-riskji, l-ispejjeż u l-imposti.
Billi jirregolaw l-offerti pubbliċi ta' kriptoassi, ir-regoli jiżguraw l-istabbiltà finanzjarja, filwaqt li miżuri oħra jindirizzaw il-manipulazzjoni tas-suq, il-ħasil tal-flus, il-finanzjament tat-terroriżmu u attivitajiet kriminali oħra.
Biex titnaqqas l-impronta tal-karbonju għolja tal-kriptovaluti, il-Membri tal-PE qed jitolbu lill-Kummissjoni tħejji regoli ġodda biex tinkludi kwalunkwe attività ta' estrazzjoni tal-kriptoassi li tikkontribwixxi b'mod sostanzjali għat-tibdil fil-klima fis-sistema ta' klassifikazzjoni għal attivitajiet sostenibbli.
Wara li l-Membri tal-PE jinnegozjaw il-forma finali tal-abbozz ta' liġi mal-gvernijiet tal-UE, dan irid jiġi adottat mill-Parlament kollu kemm hu u mill-pajjiżi.
Ir-regoli l-ġodda huma parti minn pakkett usa' dwar il-Finanzi Diġitali li jappoġġa t-tranżizzjoni diġitali tal-UE u jinkoraġġixxi l-innovazzjoni filwaqt li jiżgura l-protezzjoni.
Il-pakkett jinkludi regoli ġodda li jappoġġaw l-ittestjar tat-teknoloġija ta' reġistru distribwit fl-infrastrutturi tas-suq, adottati mill-Parlament f'Marzu 2022.
X'inhuma l-kriptoassi, il-kriptovaluti, it-tokens u l-istablecoins
Il-kriptoassi huma assi diġitali li jistgħu jintużaw bħala mezz ta' skambju jew għal investimenti.
Għall-kuntrarju tal-mod bankarju tradizzjonali, m'hemmx bżonn ta' reġistru ċentrali – dawn huma bbażati fuq teknoloġija ta' reġistru distribwit li tippermetti li t-tranżazzjonijiet jiġu rreġistrati b'mod sigur minn network ta' kompjuters.
Huma privati; mhux maħruġ jew garantit minn bank ċentrali jew awtorità pubblika.
"Kripto" f'isimhom jagħti ħjiel ta' sigurtà – huma assigurati bil-kriptografija.
L-ewwel kriptoassi kienu bitcoins, introdotti fl-2008 bħala kriptovaluta – metodu ta' pagament alternattiv għal muniti maħruġa minn banek ċentrali.
Sal-2020, kien hemm 5600 kriptovaluti differenti b'valur globali stmat ta' €250 biljun (li għadu sehem relattivament żgħir tal-valur tal-flus kollha).
Din il-ġenerazzjoni ta' kriptoassi ġeneralment ma tkunx appoġġata minn assi li jkollhom valur intrinsiku, u l-valur tagħhom sikwit ikun pjuttost volatili, li jillimita l-użu prattiku tagħhom, u jbiddilhom f'forma ta' investiment riskjuż aktar milli munita utli.
It-tokens huma kriptoassi aktar ġodda; dawn huma rappreżentazzjoni diġitali ta' interessi jew drittijiet għal ċerti assi.
Dawn tipikament jinħarġu biex jinġabar il-kapital għal proġetti intraprenditorjali ġodda jew negozji ġodda.
L-introduzzjoni ta' prodotti ġodda bħall- istablecoins li jistgħu jkunu metodu ta' pagament aktar stabbli peress li l-valur tagħhom huwa appoġġat minn assi reali ġġib magħha possibbiltajiet ġodda għall-innovazzjoni u l-użu fuq skala akbar.
Aktar dwar x'tagħmel l-UE biex tieħu vantaġġ mill-opportunitajiet diġitali:
Regolamentazzjoni tal-intelliġenza artifiċjali
L-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Għaliex iċ-ċibersigurtà hija importanti?
U x'tagħmel l-UE dwarha?
Tren leġiżlattiv: Swieq fil-Kriptoassi
Osservatorju leġiżlattiv: Swieq fil-Kriptoassi
Pakkett dwar il-Finanzi Diġitali
L-invażjoni Russa fl-Ukrajna ġiegħlet lil miljuni ta' nies jitilqu minn darhom.
Skopri x'qed tagħmel l-UE biex tgħinhom u biex tieħu ħsieb il-fruntieri esterni tagħha.
L-invażjoni Russa fl-Ukrajna, fi Frar 2022, ħolqot waħda mill-akbar kriżijiet umanitarji fl-istorja reċenti tal-Ewropa, u l-gwerra li għaddejja bħalissa qed tikkawża numru dejjem akbar ta' vittmi, qerda u spostamenti fi ħdan il-fruntieri tal-Ukrajna kif ukoll barra minnhom.
Il-popolazzjoni ċivili tal-Ukrajna tinsab taħt bumbardamenti u suġġetta għal vjolenza, u miljuni ta' nies kellhom jitilqu minn darhom biex isibu kenn f'pajjiżhom stess jew fil- pajjiżi ġirien – l-aktar fil-Polonja, iżda wkoll fir-Rumanija, fis-Slovakkja, fl-Ungerija u fil-Moldova.
L-istimi jindikaw li 90 % minnhom huma nisa u tfal, li jinsabu f'riskju akbar li jisfaw vittmi ta' vjolenza u abbuż, fosthom it-traffikar tal-bnedmin, il-faċilitazzjoni ta' dħul klandestin ta' bnedmin u l-adozzjoni illegali.
Kompli aqra dwar il- migrazzjoni fl-Ewropa .
Fondi tal-UE biex jgħinu lill-pajjiżi l-aktar esposti
Il-kriżi tar-rifuġjati kkawżata mill-gwerra qanqlet inizjattivi ta' solidarjetà u mobilizzazzjoni fl-Ewropa kollha, u l-UE u l-Istati Membri tagħha offrew għajnuna ta' emerġenza lin-nies li kellhom jitilqu minn darhom u appoġġ lill-pajjiżi ġirien tal-Ukrajna.
Fl-24 ta' Marzu, il-Membri tal-PE approvaw il-proposta tal-Kummissjoni għal Azzjoni ta' Koeżjoni għar-Rifuġjati fl-Ewropa (CARE) biex il-fondi disponibbli jiġu riorjentati lejn il-pajjiżi tal-UE li qed jagħtu kenn lin-nies li qed jaħarbu mill-aggressjoni Russa.
Dan jista' jinkludi €10 biljun oħra li ġejjin minn REACT-UE , fond maħluq biex jagħmilha ta' pont bejn il-miżuri ta' emerġenza minħabba l-COVID-19 u l-fondi ta' koeżjoni.
Barra minn hekk, il-Parlament estenda b'sena, jiġifieri sa nofs l-2024, il-perjodu li fih ikunu operattivi l-Fond għall-Ażil, il-Migrazzjoni u l-Integrazzjoni u l-Fond għas-Sigurtà Interna.
L-estensjoni tippermetti lill-pajjiżi tal-UE jerġgħu jużaw b'urġenza l-fondi li ma jintużawx biex jindirizzaw il-fluss ta' rifuġjati dieħel mill-Ukrajna u mistennija tiżblokka madwar €420 miljun f'appoġġ addizzjonali, pereżempju għall-alloġġi, għall-ikel, għall-assistenza fis-saħħa jew għal aktar persunal.
Aktar assistenza, ngħidu aħna provvisti mediċi, tined u ġeneraturi tal-elettriku, għaddiet għand il-pajjiżi ġirien u l-Ukrajna permezz tal- Mekkaniżmu tal-UE għall-Protezzjoni Ċivili u ta' kumulazzjoni ta' riżerva medika ta' RescEU .
Matul is-sessjoni plenarja tat-23 u l-24 ta' Marzu, il-Membri tal-PE qablu li jagħtu appoġġ finanzjarju lill-Moldova biex jgħinuha fl-akkoljenza tar-rifuġjati, flimkien mal- għoti ta' għajnuna makrofinanzjarja biex tkopri parti mill-bżonnijiet tagħha f'dawk li huma l-finanzjamenti esterni.
Protezzjoni temporanja lill-persuni li qed jaħarbu mill-Ukrajna
F'riżoluzzjoni adottata fis-sessjoni plenarja straordinarja tal-1 ta' Marzu, il-Parlament laqa' pożittivament l-attivazzjoni tad-Direttiva dwar il-Protezzjoni Temporanja għall-ewwel darba minn mindu daħlet fis-seħħ fl-2001.
Id- Direttiva għandha l-għan li tagħti protezzjoni temporanja immedjata fl-UE lill-persuni li qed jaħarbu mill-gwerra fl-Ukrajna, fosthom iċ-ċittadini Ukreni, iċ-ċittadini ta' pajjiżi terzi, il-persuni apolidi jew l-individwi b'permessi ta' residenza fil-pajjiż.
Din tippermetti lill-persuni spostati jgawdu minn drittijiet armonizzati fl-UE kollha, bħal permess ta' residenza, il-possibbiltà li jaħdmu, li jingħataw alloġġ u aċċess għas-servizzi soċjali u għall-assistenza medika.
Il-protezzjoni temporanja ma timpedix lil dawk ikkonċernati milli japplikaw għal ażil.
Fid-9 ta' Marzu, il-Membri tal-PE stiednu lill-UE tintroduċi sistema ta' migrazzjoni xierqa li taqsam ir-responsabbiltà għar-rifuġjati.
Il- patt dwar il-migrazzjoni u l-ażil tal-UE , li jinsab fil-fażi tan-negozjati, fih mekkaniżmu ta' solidarjetà li jqassam ir-responsabbiltà għall-protezzjoni fost il-pajjiżi tal-UE kif ukoll miżuri li jindirizzaw il-flussi tal-massa ta' migranti deħlin.
Ġestjoni tal-fruntieri esterni tal-UE
Fl-4 ta' Marzu, il-Kummissjoni ħarġet linji gwida biex tgħin lill-pajjiżi tal-UE jieħdu ħsieb il-wasliet b'mod effiċjenti u jgħinu lill-gwardji tal-fruntieri jwettqu l-verifiki fil-fruntieri mal-Ukrajna, inklużi s-semplifikazzjoni tal-kontrolli fil-fruntiera għall-persuni vulnerabbli u l-ħolqien ta' punti ta' qsim tal-fruntiera temporanji.
Il-Parlament awtorizza l-użu tal-Aġenzija Ewropea għall-Gwardja tal-Fruntiera u tal-Kosta (Frontex) biex tgħin lill-Moldova (li mhijiex membru tal-UE) tlaħħaq man-numru enormi ta' persuni li jaqsmu l-fruntiera mill-Ukrajna.
Mad-daqqa t'għajn: Il-gwerra tar-Russja kontra l-Ukrajna – għajnuna lill-Ukreni fil-fruntieri tal-UE (bl-Ingliż)
Kummissjoni Ewropea: assistenza tal-UE lill-Ukrajna
Mad-daqqa t'għajn: Il-gwerra tar-Russja kontra l-Ukrajna – is-sitwazzjoni tat-tfal Ukreni (bl-Ingliż)
Sit web: L-Ewropa tieqaf mal-Ukrajna (bl-Ingliż)
Sit web: L-Ewropa tieqaf mal-Ukrajna (bl-Ukren)
Għaddiet sena minn meta eluf ta' ċittadini Kubani ħarġu fit-toroq madwar il-gżira biex jesprimu l-ilmenti leġittimi tagħhom dwar il-kundizzjonijiet tal-għajxien li qed jiddeterjoraw kif ukoll dwar it-talbiet tagħhom għad-drittijiet tal-bniedem, b'mod partikolari d-drittijiet ċivili u politiċi, u għad-demokrazija.
Dawn il-protesti spontanji ntlaqgħu b'repressjoni, b'aktar minn 1,400 persuna li ġew arrestati u 790 akkużati b'rabta ma' dawn l-avvenimenti.
Minn dak iż-żmien 'l hawn, l-Unjoni Ewropea kienet qed issegwi bi tħassib kbir is-sentenzi tal-ħabs sproporzjonati mogħtija f'Kuba lil dawk involuti fl-avvenimenti tal-11 u t-12 ta' Lulju 2021, li wħud minnhom kienu taħt l-età ta' 18-il sena fil-mument tal-arrest tagħhom.
Dawn il-proċessi jqajmu tħassib importanti fir-rigward tal-prinċipji bażiċi u l-istandards internazzjonali ta' trasparenza u l-proċess korrett.
Matul dawn l-aħħar 12-il xahar, l-Unjoni Ewropea tenniet l-appell tagħha lill-gvern Kuban biex jirrispetta d-drittijiet u l-libertajiet tal-bniedem tal-poplu Kuban, inkluż il-libertà ta' assoċjazzjoni, il-libertà ta' għaqda paċifika u l-libertà tal-espressjoni, u biex jeħles lill-priġunieri politiċi kollha u lil dawk detenuti unikament minħabba li eżerċitaw il-libertà tal-għaqda paċifika u tal-espressjoni tagħhom, u ser tkompli tagħmel dan.
Barra minn hekk, l-Unjoni Ewropea ħeġġet b'mod konsistenti lill-gvern Kuban biex jinvolvi ruħu fi djalogu sinifikanti u inklużiv mal-poplu Kuban dwar l-ilmenti leġittimi tiegħu.
L-Unjoni Ewropea ttenni t-talbiet tagħha lill-awtoritajiet Kubani biex jippermettu lill-komunità diplomatika tattendi l-proċessi.
L-Unjoni Ewropea tfakkar fl-importanza ta' skambji li għaddejjin dwar dawn il-kwistjonijiet mal-awtoritajiet Kubani, u tinsab lesta li tappoġġa l-isforzi kollha mmirati lejn il-protezzjoni, il-promozzjoni u l-implimentazzjoni tad-drittijiet tal-bniedem u l-libertajiet tal-Kubani kollha u lejn it-titjib tal-kundizzjonijiet tal-għajxien tagħhom, fil-qafas tal-Ftehim ta' Djalogu Politiku u ta' Kooperazzjoni bejn l-UE u Kuba.
Fil-25 ta' Lulju, it-Tuneżini huma msejħa jivvutaw dwar Kostituzzjoni ġdida, li għandha tkun pass importanti fil-proċess lejn in-normalità istituzzjonali u l-bilanċ demokratiku.
Bħala sieħeb ewlieni tat-Tuneżija, l-UE tkompli ssegwi l-proċess politiku mill-qrib, inkluż fit-tħejjija għall-votazzjoni tal-25 ta' Lulju.
Aħna nkomplu fis-solidarjetà tagħna mal-poplu Tuneżin f'din il-fażi importanti.
L-UE tieħu nota wkoll tat-tħassib imqajjem fir-rigward tal-abbozz propost ippubblikat fit-30 ta' Ġunju u l-proċess tal-elaborazzjoni tiegħu.
F'konformità mal-kummenti preċedenti li saru mill-UE f'livelli differenti u mill-Kummissjoni ta' Venezja, djalogu nazzjonali inklużiv huwa pedament ta' kwalunkwe proċess kostituzzjonali kredibbli u stabbiltà fit-tul.
Huwa essenzjali li jitlaqqa' flimkien l-aktar spettru wiesa' possibbli ta' atturi politiċi u soċjetali fl-indirizzar tal-isfidi politiċi, ekonomiċi u soċjali li l-pajjiż qed jiffaċċa.
Is-saħħa tas-sħubija bejn l-UE u t-Tuneżija hija bbażata fuq valuri komuni u impenn favur il-prinċipji demokratiċi, il-libertajiet individwali u l-istat tad-dritt, is-separazzjoni tas-setgħat u l-indipendenza tal-ġudikatura.
Dan huwa dejjem aktar rilevanti llum.
Ninsabu lesti li nkomplu nappoġġaw il-konsolidazzjoni ta' acquis demokratiku, kif ukoll ir-riformi meħtieġa biex tittejjeb b'mod sostenibbli s-sitwazzjoni soċjoekonomika.
Illum il-Kunsill iddeċieda li jipprovdi € 1 biljun f'assistenza makrofinanzjarja (AMF) addizzjonali lill-Ukrajna , bħala kwistjoni ta' urġenza.
Flimkien mal-AMF ta' emerġenza ta' € 1.2 biljun żborżat lejn il-bidu ta' din is-sena, l-għajnuna makrofinanzjarja totali mill-UE lill-Ukrajna mill-bidu tal-gwerra issa tilħaq € 2.2 biljun u huwa mistenni li tiżdied aktar fix-xhur li ġejjin.
Din l-assistenza finanzjarja tikkumplementa għajnuna oħra tal-UE lill-Ukrajna fl-oqsma umanitarji, tal-iżvilupp, tad-dwana u tad-difiża.
Il-kontinwazzjoni tal-għajnuna materjali u finanzjarja mhijiex għażla, iżda d-dmir tagħna.
Għalhekk ninsab kuntent ħafna li aċċellerajna d-deċiżjoni li nipprovdu € 1 biljun f'assistenza makrofinanzjarja.
Dan ser jagħti lill-Ukrajna l-fondi meħtieġa biex tkopri ħtiġijiet urġenti u tiżgura l-operat ta' infrastruttura kritika.
Zbyněk Stanjura, Ministru għall-Finanzi taċ-Ċekja
L-AMF adottata llum għandha l-għan li tindirizza l-ħtiġijiet immedjati u l-aktar urġenti ta' finanzjament tal-Ukrajna, u li tiżgura li l-istat tal-Ukrajna jkun jista' jkompli jwettaq l-aktar funzjonijiet kritiċi tiegħu.
Dan jieħu l-forma ta' self fit-tul konċessjonali ħafna.
Ser ikun disponibbli għal sena u ser jitħallas bħala pagament wieħed, li jista' jinqasam f'parti waħda jew aktar.
Din l-operazzjoni l-ġdida tal-AMF hija parti mill-isforz internazzjonali straordinarju minn donaturi bilaterali u istituzzjonijiet finanzjarji internazzjonali biex jappoġġaw lill-Ukrajna f'dan l-istadju kritiku.
L-għoti tal-pagament u l-assistenza ser iseħħu ladarba jintlaħaq ftehim dwar memorandum ta' qbil mal-awtoritajiet Ukreni.
Dan ser jinkludi aktar trasparenza u rappurtar dwar l-użu tal-fondi u ser jiddefinixxi t-twaqqif ta' rekwiżiti ta' rappurtar li magħhom ser tkun marbuta din l-AMF.
Minħabba s-sitwazzjoni estremament diffiċli li qed tiffaċċa l-Ukrajna, il-baġit tal-UE ser ikopri bħala eċċezzjoni l-ispejjeż tar-rati tal-imgħax li jirriżultaw mill-AMF, fil-forma ta' self, u b'hekk jillimita l-impatt fuq is-sostenibbiltà fiskali tal-pajjiż.
B'dan il-mod, l-UE ser tipprovdi għajnuna finanzjarja addizzjonali lill-Ukrajna, u ser tikkontribwixxi għat-titjib tas-sostenibbiltà tad-dejn pubbliku tagħha.
L-UE ser tirranġa self b'maturità twila sabiex tipprovdi perjodu kemm jista' jkun twil biex l-Ukrajna terġa' lura għat-tkabbir, tibni mill-ġdid l-ekonomija tagħha f'konformità mal-aspirazzjonijiet Ewropej tagħha u timmassimizza l-possibbiltajiet ta' ħlas lura sħiħ.
Minbarra li jħeġġeġ rabtiet politiċi aktar fil-fond, rabtiet ekonomiċi aktar b'saħħithom u r-rispett għall-valuri komuni, il-ftehim ipprovda qafas biex tiġi segwita aġenda ta' riforma ambizzjuża, iffukata fuq il-ġlieda kontra l-korruzzjoni, sistema ġudizzjarja indipendenti, l-istat tad-dritt, u klima kummerċjali aħjar.
L-UE wriet appoġġ kontinwu għal dawn ir-riformi, li huma kruċjali biex jiġbdu l-investimenti, jagħtu spinta lill-produttività u jgħollu l-istandards tal-għajxien fuq medda medja ta' żmien.
Fost strumenti oħra ta' appoġġ, bejn l-2014 u l-2021 l-UE appoġġat lill-Ukrajna permezz ta' ħames operazzjonijiet konsekuttivi ta' assistenza makrofinanzjarja (MFA) li ammontaw għal € 5 biljun f'self.
Il-gwerra tar-Russja fl-Ukrajna qed tkun ta' ħsara għall-istabbiltà ekonomika u finanzjarja diġà prekarja tal-Ukrajna.
Fost l-oħrajn, wasslet għal ħruġ sostanzjali ta' kapital.
Il-Kunsill jadotta €1.2 biljun f'assistenza lill-Ukrajna (stqarrija għall-istampa, 21 ta' Frar 2022)
Solidarjetà tal-UE mal-Ukrajna (informazzjoni ġenerali)
Relazzjonijiet tal-UE mal-Ukrajna (informazzjoni ġenerali)
Ir-rispons tal-UE għall-invażjoni tal-Ukrajna mir-Russja (informazzjoni ġenerali)
Infografika - Min jagħmel xiex fis-Semestru Ewropew Ara l-infografika sħiħa Illum, il-Kunsill adotta konklużjonijiet dwar ir-reviżjonijiet fil-fond tal-2022 skont il-proċedura ta' żbilanċ makroekonomiku.
Il-Kunsill (Ecofin): IFAKKAR li l-ekonomija tal-UE qed tirkupra mill-kriżi tal-COVID-19, filwaqt li għad hemm bosta inċertezzi li qed jiżdiedu, b'mod partikolari minħabba ż-żieda qawwija fil-prezzijiet tal-enerġija u tal-prodotti bażiċi u impatti oħra mill-gwerra ta' aggressjoni Russa kontra l-Ukrajna.
JENFASIZZA li l-implimentazzjoni sħiħa u f'waqtha tal-Faċilità għall-Irkupru u r-Reżiljenza permezz tar-riformi u l-investimenti ppjanati fil-pjanijiet nazzjonali għall-irkupru u r-reżiljenza hija kruċjali, u żżid ir-reżiljenza tal-ekonomiji tal-UE, iżżid it-tkabbir potenzjali u tnaqqas il-vulnerabbiltajiet makroekonomiċi.
JISSOTTOLINJA l-importanza tal-koordinazzjoni kontinwa mill-qrib tal-politika ekonomika tal-UE, inkluż l-identifikazzjoni, il-prevenzjoni u l-korrezzjoni tal-iżbilanċi makroekonomiċi li jxekklu l-funzjonament tajjeb tal-ekonomiji tal-istati membri, l-Unjoni Ekonomika u Monetarja jew l-ekonomija tal-Unjoni Ewropea inġenerali.
JILQA' l-pubblikazzjoni tar-reviżjonijiet fil-fond tal-2022 fil-kuntest tal-Proċedura ta' Żbilanċ Makroekonomiku.
JIRRIKONOXXI li bl-irkupru matul l-2021, l-iżbilanċi makroekonomiċi b'mod ġenerali reġgħu bdew jonqsu, wara rigressjoni minħabba l-kriżi tal-COVID-19, iżda f'ambjent ta' inċertezza kbira.
JINNOTA li l-proporzjonijiet tad-dejn pubbliku għall-PDG għadhom għoljin u fil-biċċa l-kbira 'l fuq mil-livelli tagħhom ta' qabel il-COVID-19 (minkejja xi tnaqqis), l-aktar minħabba l-impatt tar-reċessjoni kkawżata mill-pandemija u minħabba l-appoġġ pubbliku neċessarju biex jittaffa l-impatt tax-xokk u biex tiġi sostnuta l-ekonomija.
JIEĦU NOTA tal-eteroġeneità tal-iżviluppi tad-dejn privat fl-istati membri kollha.
Minkejja li fil-biċċa l-kbira tal-istati membri d-dejn privat naqas fl-2021, f'bosta każijiet dan għadu għoli u ogħla mil-livelli ta' qabel il-COVID-19.
JISSOTTOLINJA li ż-żieda fil-prezzijiet tpoġġi pressjoni fuq id-dħul reali, li flimkien ma' kondizzjonijiet ta' finanzjament aktar stretti u volatilità fir-rata tal-kambju jistgħu jkunu ta' piż fuq is-servizzjar tad-dejn mill-korporazzjonijiet, l-unitajiet domestiċi u l-gvernijiet, li għandu jkun immonitorjat b'mod aktar rigoruż fil-futur.
JAGĦRAF li l-pożizzjonijiet esterni qed jerġgħu jitjiebu.
Id-defiċits fil-kont kurrenti ta' xi pajjiżi debituri netti b'setturi tat-turiżmu transfruntiera sinifikanti naqsu xi ftit, iżda xorta jaqbżu l-livelli tagħhom ta' qabel il-COVID-19.
JINNOTA li surpluses kbar fil-kontijiet kurrenti f'xi stati membri jippersistu minkejja xi tnaqqis temporanju matul il-pandemija, potenzjalment b'rilevanza transfruntiera.
Il-biċċa l-kbira tal-pożizzjonijiet ta' investiment internazzjonali netti negattivi kbar bdew jitjiebu fl-2021.
JIRRIKONOXXI li prezzijiet ogħla tal-importazzjoni tal-enerġija u tal-prodotti bażiċi x'aktarx li jaffettwaw il-bilanċi tal-kontijiet kurrenti.
JISSOTTOLINJA l-ħtieġa li jsir monitoraġġ mill-qrib tat-tkabbir fil-pagi u l-iżviluppi fl-inflazzjoni li jistgħu jqajmu tħassib dwar il-kompetittività, inkluż fiż-żona tal-euro.
JIEĦU NOTA taż-żieda qawwija fil-prezzijiet tad-djar f'bosta stati membri, b'domanda qawwija meta mqabbel ma' provvista limitata.
JAGĦRAF li l-unitajiet domestiċi u l-banek jistgħu juru vulnerabbiltà akbar għal korrezzjonijiet 'l isfel tal-prezzijiet tad-djar, b'mod partikolari fl-istati membri li jikkombinaw sinjali qawwija ta' sopravalutazzjoni tal-prezzijiet tad-djar ma' dejn għoli u li qed jiżdied tal-unitajiet domestiċi.
JIRRIKONOXXI r-reżiljenza tas-settur bankarju matul il-pandemija u warajha, bis-saħħa ta' riformi fil-passat.
JAGĦRAF li fuq terminu qasir il-volatilità tal-bonds sovrani tista' tikkostitwixxi vulnerabbiltà potenzjali, li tirrikjedi monitoraġġ mill-qrib.
JINNOTA li l-istati membri b'livell għoli ta' self li ma jrendix komplew inaqqsuh, xi drabi b'mod sostanzjali.
JAPPELLA għal viġilanza u għal azzjoni politika f'waqtha, kif meħtieġ, fir-rigward tar-rati ta' inflazzjoni li qed jogħlew ħafna, prinċipalment xprunati miż-żieda qawwija fil-prezzijiet tal-enerġija u tal-ikel, minn interruzzjonijiet fil-provvista kif ukoll minn domanda qawwija, biex jiġu protetti l-aktar gruppi vulnerabbli b'mod immirat u temporanju, u biex jiġi evitat li żbilanċi makroekonomiċi jmorru għall-agħar u jitfaċċaw.
JISSOTTOLINJA l-urġenza li jiġu indirizzati l-isfidi attwali relatati mat-tranżizzjoni diġitali u ekoloġika, inkluż it-tnaqqis tad-dipendenza fuq il-fjuwils fossili u ċ-ċaqliq tal-importazzjonijiet tal-fjuwils fossili lil hinn mir-Russja, għat-tisħiħ tar-reżiljenza tal-ekonomiji tal-UE u t-tnaqqis tal-iżbilanċi makroekonomiċi attwali u futuri.
JAQBEL mal-analiżi tal-Kummissjoni fir-reviżjonijiet fil-fond tal-2022 li l-Irlanda u l-Kroazja m'għadhomx jesperjenzaw żbilanċi.
JIRRIKONOXXI li l-proporzjonijiet tad-dejn mal-PDG naqsu b'mod sinifikanti matul is-snin f'dawn l-istati membri u għadhom juru dinamika qawwija 'l isfel.
JAQBEL li l-Greċja, l-Italja u Ċipru qed ikomplu jesperjenzaw żbilanċi eċċessivi.
JAQBEL li l-Ġermanja, Spanja, Franza, in-Netherlands, il-Portugall, ir-Rumanija u l-Iżvezja qed ikomplu jesperjenzaw żbilanċi.
IQIS li r-reviżjonijiet fil-fond tal-2022 jippreżentaw analiżi ta' kwalità għolja u komprensiva tas-sitwazzjoni tal-pajjiż f'kull stat membru taħt reviżjoni.
JINNOTA li l-Kummissjoni użat għodod analitiċi rilevanti, ikkomplementati minn analiżi kwalitattiva sostantiva, bil-ħsieb tal-isfidi speċifiċi ta' kull ekonomija.
JILQA' l-importanza akbar ta' analiżi progressiva fil-kuntest tal-inċertezzi kbar attwali u l-valutazzjoni tal-politika rilevanti.
JISSOTTOLINJA r-rilevanza għolja kontinwa tal-valutazzjoni tal-effetti konsegwenzjali bejn il-pajjiżi.
JISSOTTOLINJA li l-Proċedura ta' Żbilanċ Makroekonomiku hija proċedura ċentrali fi ħdan is-Semestru Ewropew.
JAPPELLA li titkompla l-implimentazzjoni tal-Proċedura ta' Żbilanċ Makroekonomiku, inkluż il-monitoraġġ mill-qrib tal-iżbilanċi ġodda eżistenti u ta' dawk emerġenti possibbli, li jiddistingwu bejn fatturi ċikliċi u strutturali, u tal-progress u l-ħtiġijiet tal-politika.
JENFASIZZA l-importanza ta' rieżamijiet multilaterali komprensivi regolari u f'waqthom tal-iżbilanċi makroekonomiċi u l-ħtieġa li jiġu inkorporati aktar analiżijiet tas-sensittività biex jiġi kkunsidrat l-ambjent globali imprevedibbli u li qed jinbidel malajr.
Mingħajr preġudizzju għall-eżitu tar-rieżami tal-governanza ekonomika, JISSOTTOLINJA l-ħtieġa li jerġa' jibda l-kalendarju tradizzjonali tas-Semestru Ewropew, inkluż il-pubblikazzjoni bikrija ta' reviżjonijiet fil-fond.
ITENNI li l-Proċedura ta' Żbilanċ Makroekonomiku għandha tiġi sfruttata bis-sħiħ u b'mod trasparenti u konsistenti, filwaqt li tiġi żgurata s-sjieda tal-proċedura mill-istati membri, inkluż l-attivazzjoni tal-Proċedura ta' Żbilanċ Eċċessiv fejn xieraq.
JINNOTA li fiċ-ċirkostanzi attwali, il-Kummissjoni qieset li mhuwiex xieraq li tniedi l-Proċedura ta' Żbilanċ Eċċessiv.
ISOSTNI li kull meta l-Kummissjoni tikkonkludi li stat membru qed jesperjenza żbilanċi eċċessivi, iżda ma tipproponix lill-Kunsill il-ftuħ tal-Proċedura ta' Żbilanċ Eċċessiv, din għandha tispjega r-raġunijiet tagħha b'mod ċar u pubblikament.
IFAKKAR li l-Kunsill ser jiddiskuti l-Proċedura ta' Żbilanċ Makroekonomiku bħala parti mir-rieżami tal-governanza ekonomika.
Kuntest Introdott fl-2010, is-Semestru Ewropew jippermetti lill-istati membri tal-UE jikkoordinaw il-politiki ekonomiċi, fiskali u tal-impjiegi tagħhom matul is-sena u jindirizzaw l-isfidi ekonomiċi li qed tħabbat wiċċha magħhom l-UE.
Semestru Ewropew fl-2022 (informazzjoni ġenerali)
Infografika - How EU countries join the euro area Ara l-infografika sħiħa Illum, il-Kunsill adotta t-tliet atti legali finali li huma meħtieġa biex il-Kroazja tkun tista' tintroduċi l-euro fl-1 ta' Jannar 2023.
Dan itemm il-proċess fil-Kunsill li jippermetti lill-Kroazja ssir membru taż-żona tal-euro u tibbenefika mill-użu tal-munita komuni tagħna, l-euro, mis-sena d-dieħla.
Nixtieq nifraħ lill-kontroparti tiegħi, Zdravko Marić, u lill-Kroazja kollha talli ser tkun l-20 pajjiż li jissieħeb fiż-żona tal-euro.
L-adozzjoni tal-euro mhijiex tellieqa, iżda deċiżjoni politika responsabbli.
Il-Kroazja lestiet b'suċċess il-kriterji ekonomiċi kollha meħtieġa u ser tibda tħallas f'euro mill-1 ta' Jannar 2023.
Zbyněk Stanjura, Ministru għall-Finanzi taċ-Ċekja
Wieħed mit-tliet atti legali jistabbilixxi r-rata ta' konverżjoni bejn il-euro u l-kuna Kroata għal 7.53450 kuna għal kull €1 .
Dan jikkorrispondi għar-rata ċentrali attwali tal-kuna fil-mekkaniżmu tar-rati tal-kambju (ERM II).
Deċiżjoni tal-Kunsill dwar l-adozzjoni tal-euro mill-Kroazja fl-1 ta' Jannar 2023
Regolament tal-Kunsill fir-rigward tal-introduzzjoni tal-euro fil-Kroazja
Regolament tal-Kunsill fir-rigward tar-rata ta' konverżjoni għall-euro għall-Kroazja
L-istati membri taż-żona tal-euro jirrakkomandaw li l-Kroazja ssir l-20 membru taż-żona tal-euro (stqarrija għall-istampa, 16 ta' Ġunju 2022)
Sħubija fiż-żona tal-euro (informazzjoni ġenerali)
Ir-rwol internazzjonali tal-euro (informazzjoni ġenerali)
Numru tat-telefown: (+39) 06 6995 0212
Numru tat-telefown: (+33) 3 881 73964 (STR)
Numru tal-mobile: (+39) 339 530 0819
Numru tat-telefown: (+39) 02 4344 17113
Numru tal-mobile: (+39) 393 241 7646
72% tal-parteċipanti jgħidu li reċentement qraw, raw jew semgħu xi ħaġa dwar l-Unjoni Ewropea u 57% dwar il-Parlament Ewropew.
It-televixin jiddomina bħala s-sors primarju tal-aħbarijiet (75%).
Dan jgħodd partikolarment għall-ġenerazzjonijiet akbar.
B'mod ġenerali, l-istazzjonijiet pubbliċi tat-TV u tar-radju huma l-aktar sors tal-aħbarijiet afdat fl-UE (49%), segwit mill-istampa bil-miktub (39%) u stazzjonijiet privati tat-TV u tar-radju (27%).
Il-media għandha rwol ewlieni biex tinforma liċ-ċittadini Ewropej dwar l-attivitajiet tal-Unjoni Ewropea u l-istituzzjonijiet tagħha.
Stħarriġ tal-Ewrobarometru ddedikat, ippubblikat illum, iħares fil-fond lejn l-użanzi tal-media, il-fiduċja f'sorsi differenti tal-media, kif ukoll l-attitudnijiet lejn it-theddida ta' diżinformazzjoni.
Is-sensibilizzazzjoni u l-impatt tal-media
Filwaqt li s-suġġetti politiċi nazzjonali huma l-aktar li jinteressaw liċ-ċittadini (magħżula minn 50% tal-parteċipanti), l-affarijiet Ewropej u internazzjonali jqanqlu ħafna interess ukoll (46%), ras imb ras mal-aħbarijiet lokali (47%).
72% tal-parteċipanti jiftakru li reċentement qraw, raw jew semgħu dwar l-Unjoni Ewropea, jew fl-istampa, fuq l-internet, fuq it-televixin jew ir-radju.
57% reċentement qraw, raw jew semgħu xi ħaġa dwar il-Parlament Ewropew.
Ir-rata ta' kemm in-nies jiftakru fuq l-aħbarijiet tal-UE tvarja bejn 57% fi Franza u 90% fir-Rumanija, u fuq l-aħbarijiet tal-PE tvarja bejn 39% fi Franza u 85% f'Malta.
Użanzi tal-media
B'75%, it-televixin jiddomina bħala s-sors primarju tal-media, partikolarment għaċ-ċittadini ta' aktar minn 55 sena.
Imbagħad, b'differenza mdaqqsa, isegwu l-pjattaformi tal-aħbarijiet online (43%), ir-radju (39%) u l-pjattaformi tal-media soċjali u l-bloggs (26%).
L-istampa bil-miktub tiġi fil-ħames post, b'wieħed minn kull ħames parteċipanti (21%) isemmi l-gazzetti u r-rivisti bħala s-sors primarju tal-aħbarijiet.
Min-naħa l-oħra, fil-każ ta' parteċipanti iżgħar, aktar hemm ċans li jużaw il-pjattaformi tal-media soċjali u l-bloggs biex jaċċessaw l-aħbarijiet (46% taż-żgħażagħ ta' bejn 15 u 24 sena kontra 15% ta' dawk ta' aktar minn 55 sena).
Għalkemm is-sorsi tal-aħbarijiet tradizzjonali - partikolarment it-televixin - huma importanti, 88% tal-parteċipanti jiksbu tal-anqas ftit aħbarijiet online permezz tal-ismartphone, il-kompjuter jew il-laptop tagħhom.
43% tal-parteċipanti jużaw is-sit web tas-sors tal-aħbarijiet (eż. is-sit web ta' gazzetta) biex jaċċessaw l-aħbarijiet online, u 31% jaqraw artikli jew posts li jitfaċċaw fin-networks soċjali tagħhom online.
L-aċċess għall-posts tal-aħbarijiet permezz tan-networks soċjali online huwa aktar importanti għaż-żgħażagħ (43% ta' dawk ta' bejn il-15 u l-24 sena kontra 24% ta' dawk ta' aktar minn 55 sena).
Il-ħlas għall-kontenut tal-aħbarijiet online għadu pjuttost l-eċċezzjoni, peress li 70% ta' dawk li jaċċessaw l-aħbarijiet online lesti biex jużaw biss kontenut tal-aħbarijiet jew servizzi tal-aħbarijiet online bla ħlas.
L-aktar sorsi tal-media fdati
Iċ-ċittadini jafdaw l-aktar il-media tax-xandir u tal-istampa tradizzjonali, inkluża l-preżenza tagħhom online, aktar mill-pjattaformi tal-aħbarijiet u stazzjonijiet tal-media soċjali online.
Kemm jekk permezz tal-"istazzjon nattiv" tagħhom jew permezz tal-preżenza tagħhom online, 49% tal-parteċipanti jistennew li l-istazzjonijiet pubbliċi tat-TV u tar-radju jagħtuhom aħbarijiet veritiera, segwiti mbagħad mill-istampa bil-miktub, magħżula minn 39%.
Min-naħa l-oħra, 27% semmew l-istazzjonijiet privati tat-TV u tar-radju bħala sors tal-media li jafdaw.
Il-Polonja tispikka bħala l-uniku pajjiż fejn l-istazzjonijiet privati tat-TV u tar-radju huma l-aktar sors fdat tal-aħbarijiet.
F'bidla aktar radikali mis-sorsi tal-aħbarijiet ġeneralment tradizzjonali, il-parteċipanti fl-Ungerija jsemmu "nies, gruppi jew ħbieb li jsegwu fuq il-media soċjali" bħala l-aktar sors tal-aħbarijiet li jafdaw.
L-importanza tal-fiduċja ħarġet ukoll meta l-parteċipanti sarulhom mistoqsijiet dwar xi jġegħelhom jiftħu artiklu tal-aħbarijiet online.
Filwaqt li 54% jitħajru jiftħu l-artiklu jekk it-titlu jkun rilevanti għall-interessi tagħhom, 37% jgħidu li huwa importanti li huma jafdaw is-servizz tal-aħbarijiet li jxerred l-artiklu.
Esponiment għad-diżinformazzjoni u l-aħbarijiet foloz
Aktar minn kwart tal-parteċipanti (28%) jaħsbu li, fis-sebat ijiem li għaddew, huma kienu esposti ħafna jew ta' sikwit għad-diżinformazzjoni u l-aħbarijiet foloz.
Il-parteċipanti fil-Bulgarija, b'mod ġenerali, huma l-aktar li wieġbu li ta' spiss kienu esposti għad-diżinformazzjoni u l-aħbarijiet foloz fl-aħħar sebat ijiem, b'55% jistmaw li ġew esposti "ħafna" jew "ta' sikwit", filwaqt li l-parteċipanti fin-Netherlands huma l-inqas li qalu dan (3% wieġbu "ħafna" u 9% wieġbu "ta' sikwit").
Maġġoranza tal-parteċipanti jħossuhom kunfidenti li kapaċi jagħrfu d-diżinformazzjoni u l-aħbarijiet foloz: 12% jħossuhom "kunfidenti ħafna" u 52% "pjuttost kunfidenti".
Il-livell ta' kunfidenza fl-għarfien ta' aħbarijiet veri u aħbarijiet foloz jonqos bl-età u jiżdied bil-livell tal-edukazzjoni.
Il-perċezzjonijiet taċ-ċittadini tal-Unjoni Ewropea u l-Parlament Ewropew huma influwenzati minn dak li jaraw, jisimgħu u jaqraw f'diversi media.
L-Ewrobarometru Flash iħares fil-fond lejn l-użu tal-media miċ-ċittadini u l-użanzi tagħhom tal-media, filwaqt li jħares lejn il-media tradizzjonali kif ukoll il-media online.
Ipsos European Public Affairs intervistat kampjun rappreżentattiv taċ-ċittadini tal-UE, ta' 15-il sena u aktar, f'kull wieħed mis-27 Stat Membru tal-Unjoni Ewropea.
Bejn is-26 ta' April u l-11 ta' Mejju 2022, tlestew 52,347 intervista permezz ta' intervistar personali assistit mill-internet (CAWI), bl-użu ta' panels online ta' Ipsos u n-network imsieħeb tagħhom.
Ir-riżultati tal-UE jitqiesu skont id-daqs tal-popolazzjoni f'kull pajjiż.
Id-data u r-rapport sħiħ jinstabu hawn .
Numru tal-mobile: (+32) 495 535 457
Numru tal-mobile: (+48) 508 856 907
Il-President tal-Parlament Roberta Metsola tiltaqa' mal-President Ukren Volodymyr Zelenskyy waqt iż-żjara tagħha f'Kiev fl-1 ta' April Ikkonsulta l-kronoloġija tagħna biex ikollok stampa ġenerali tal-mod kif l-UE u l-Parlament Ewropew appoġġaw lill-Ukrajna mill-bidu tal-invażjoni Russa fl-24 ta' Frar.
Is-sekwenza taż-żmien hija f'ordni kronoloġiku bil-maqlub, dan ifisser li dak li ġara l-aktar reċentement se jidher fil-bidu u dak l-aktar qadim taħt nett.
L-appoġġ tal-Unjoni Ewropea lill-Ukrajna
B'liema mod l-UE u l-Parlament Ewropew appoġġaw lill-Ukrajna mill-bidu tal-invażjoni Russa fl-24 ta' Frar.
Integrazzjoni Ewropea
Kooperazzjoni UE-Ukrajna
Membru ewlieni tal-PE jilqa' d-deċiżjoni li l-Ukrajna u l-Moldova jingħataw status ta' kandidat tal-UE
Il-President tal-Kumitat għall-Affarijiet Barranin tal-Parlament, David McAllister, ħareġ stqarrija li fiha jilqa' d-deċiżjoni tal-Kunsill dwar l-applikazzjonijiet għall-adeżjoni mal-UE tal-Ukrajna, tal-Moldova u tal-Georgia.
Status ta' kandidat tal-UE: Membru ewlieni tal-PE jilqa' d-deċiżjoni tal-Kunsill
Tag: Integrazzjoni Ewropea
Metsola: l-istatus ta' kandidat tal-UE se jsaħħaħ lill-Ukrajna u lill-UE
Il-President tal-Parlament Roberta Metsola stiednet lill-mexxejja tal-UE jagħtu l-istatus ta' kandidat tal-UE lill-Ukrajna u lill-Moldova fid-diskors tagħha fil-bidu ta' summit tal-UE apposta għalhekk.
Metsola: l-għoti tal-istatus ta' kandidat lill-Ukrajna u lill-Moldova se jsaħħaħ lill-UE
Tag: Integrazzjoni Ewropea
Il-Parlament jitlob l-istatus ta' kandidat għall-Ukrajna u għall-Moldova
Il-Membri tal-PE jadottaw riżoluzzjoni li fiha jistiednu lill-mexxejja tal-UE li kellhom summit dakinhar jagħtu l-istatus ta' kandidat tal-UE lill-Ukrajna u lill-Moldova "mingħajr dewmien".
Huma għandhom jagħmlu l-istess mal-Georgia "ladarba l-gvern tagħha jkun wettaq" il-prijoritajiet indikati mill-Kummissjoni Ewropea.
L-Ukrajna u l-Moldova għandhom jingħataw l-istatus ta' kandidat għall-UE mingħajr dewmien, jgħidu l-Membri tal-PE
Tag: Integrazzjoni Ewropea
Il-Prim Ministru Kroat jitlob l-istatus ta' kandidat għall-Ukrajna
Fid-diskors tiegħu lill-Membri tal-PE fl-ambitu tas-sensiela "Din hija l-Ewropa", il-Prim Ministru Kroat, Andrej Plenković, esprima xewqtu li l-Kunsill Ewropew jagħti l-istatus ta' kandidat lill-Ukrajna, kif ukoll lill-Moldova u lill-Georgia, wara li jiġu ssodisfati ċerti kundizzjonijiet.
Andrej Plenković: l-Ukrajna u l-Bożnija-Ħerzegovina għandhom jingħataw l-istatus ta' kandidat
Tag: Integrazzjoni Ewropea
Aktar appoġġ lill-pajjiżi tal-UE li jilqgħu lir-rifuġjati Ukreni
Il-Parlament japprova azzjonijiet li jsaħħu l-programmi ta' migrazzjoni tal-UE biex tingħata għajnuna lill-Istati Membri jlaħħqu mal-miżuri urġenti ta' ġestjoni tal-migrazzjoni u tal-fruntieri.
Ukrajna: il-Membri tal-PE jgħidu iva għall-pakkett ta' għajnuna tal-UE biex jgħinu lill-Istati Membri jilqgħu r-rifuġjati
Tag: Rifuġjati
Il-Membri tal-PE jitolbu aġġornament tal-politika barranija tal-UE bħala konsegwenza tal-gwerra fl-Ukrajna
F'risposta għall-gwerra tar-Russja fl-Ukrajna, il-Parlament jitlob aġġornament tal-politika barranija, ta' sigurtà u ta' difiża tal-UE.
Gwerra fl-Ukrajna: il-Membri tal-PE jridu lill-UE jkomplu bl-impenji fil-politika barranija
Tag: Kooperazzjoni UE-Ukrajna
Il-Membri tal-PE laqgħu pożittivament l-għaqda u aktar sanzjonijiet deċiżi mill-Kunsill Ewropew
Il-Membri tal-PE laqgħu pożittivament l-għaqda u aktar sanzjonijiet deċiżi mill-Kunsill Ewropew matul is-summit tat-30 ta' Mejju, iżda talbu li jingħataw aktar armi lill-Ukrajna u aktar attenzjoni għal dawk f'diffikultà fl-UE.
Summit UE: il-Membri tal-PE jilqgħu aktar sanzjonijiet kontra r-Russja
Tag: Sanzjonijiet
Stefanchuk jindirizza l-Parliament, jitlob appoġġ għall-applikazzjoni għall-adeżjoni mal-UE
Fid-diskors tiegħu tat-8 ta' Ġunju lill-Membri tal-PE, Ruslan Stefanchuk, President tal-Verkhovna Rada (il-Parlament Ukren) stieden lill-UE tapprova l-applikazzjoni ta' pajjiżu għall-adeżjoni.
Ruslan Stefanchuk iħeġġeġ lill-UE tagħti lill-istatus ta' kandidat lill-Ukrajna
Tag: Integrazzjoni Ewropea
Metsola: Jeħtiġilna nibdew nippjanaw l-impenn fit-tul biex nagħtu għajnuna lill-Ukrajna
Il-President tal-Parlament Roberta Metsola stiednet lill-mexxejja tal-UE jintrabtu b'impenn fit-tul fil-konfront tal-Ukrajna, anki billi tiġi żgurata l-indipendenza enerġetika tal-UE.
Metsola dwar l-Ukrajna: jeħtieġ li ninħallu mill-enerġija Russa
Tag: Kooperazzjoni UE-Ukrajna
Il-Membri tal-PE jitolbu tribunal speċjali jikkastiga lill-mexxejja politiċi u lill-kmandanti militari Russi
Il-Parlament jitlob lill-UE tappoġġa l-istabbiliment ta' tribunal internazzjonali speċjali biex jikkastiga r-reati ta' aggressjoni mwettqa kontra l-Ukrajna, li għalih il-Qorti Kriminali Internazzjonali m'għandha l-ebda ġuriżdizzjoni, u żżomm responsabbli l-mexxejja politiċi u l-kmandanti militari Russi u dawk tal-alleati tagħha.
Ukrajna: Il-MPE jridu tribunal internazzjonali speċjali għar-reati ta' aggressjoni
Tag: Reazzjonijiet tal-UE
Il-Parlament jagħti l-appoġġ tiegħu għal aktar setgħat għall-aġenzija tal-UE għall-investigazzjonijiet dwar id-delitti tal-gwerra
Il-Membri tal-PE japprovaw regoli ġodda li se jippermettu lill-Eurojust taħżen u tanalizza l-evidenza relatata ma' ġenoċidju, delitti kontra l-umanità u delitti tal-gwerra.
Il-Parlament japprova s-setgħat il-ġodda tal-Eurojust bħala appoġġ għall-investigazzjonijiet dwar id-delitti tal-gwerra
Tag: Reazzjonijiet tal-UE
Ftehim tal-UE għar-riforniment ta' riżervi ta' gass qabel ix-xitwa
In-negozjaturi tal-Parlament u tal-Kunsill jilħqu ftehim dwar regolament ġdid li jiffissa l-livell minimu obbligatorju ta' gass fil-faċilitajiet tal-ħżin għal 80% sal-1 ta' Novembru 2022.
Ftehim dwar il-pjanijiet tal-UE għar-riforniment ta' riżervi ta' gass qabel ix-xitwa
Tag: Reazzjonijiet tal-UE
Il-Membri tal-PE: is-sanzjonijiet kollha tal-UE kontra r-Russja għandhom japplikaw għall-Belarussja
Il-Parlament jilqa' l-proposta tal-Kummissjoni Ewropea għas-sitt pakkett ta' sanzjonijiet kontra r-Russja u l-Belarussja u jistieden lill-pajjiżi tal-UE fil-Kunsill jiżguraw l-implimentazzjoni komprensiva u rapida tiegħu.
Il-Membri tal-PE jgħidu li s-sanzjonijiet futuri kollha tal-UE maħruġa kontra r-Russja għandhom ikunu applikati rigorożament lill-Belarussja wkoll minħabba l-appoġġ tagħha għall-gwerra ta' aggressjoni fl-Ukrajna.
Il-Membri tal-PE jikkundannaw bil-qawwa l-appoġġ li r-reġim Belarussu ta lir-Russja
Tag: Sanzjonijiet
Il-Membri tal-PE japprovaw is-sospensjoni tad-dazji tal-UE fuq l-esportazzjonijiet Ukreni kollha
Il-Parlament jaqbel ma' sospensjoni ta' sena tad-dazji fuq l-importazzjoni tal-UE fuq l-esportazzjonijiet Ukreni kollha, biex jappoġġa lill-ekonomija tal-pajjiż.
Il-miżuri adottati jimmiraw li jneħħu l-ostakli għall-kummerċ.
Sospensjoni tad-dazji fuq l-importazzjonijiet mill-Ukrajna bħala appoġġ għall-ekonomija
Tag: Kooperazzjoni UE-Ukrajna
L-UE jeħtiġilha ssaħħaħ l-appoġġ għaċ-ċittadini u n-negozji tal-UE u l-għajnuna għall-Ukrajna
Il-Membri tal-PE jappellaw għal finanzjament biex jiġu indirizzati l-konsegwenzi tal-gwerra fl-Ukrajna, billi jiġu kkonfiskati l-assi tal-oligarki Russi, jintużaw ir-riżorsi proprji l-ġodda tal-UE u jintużaw b'mod sħiħ il-fondi disponibbli fil-baġit eżistenti tal-UE.
Meħtieġ l-appoġġ għall-Ukrajna u għan-negozji
Tag: Kooperazzjoni UE-Ukrajna
L-Ewrobarometru: L-Ewropej japprovaw ir-rispons tal-UE għall-gwerra fl-Ukrajna
Stħarriġ tal-Ewrobarometru Flash fl-Istati Membri kollha tal-UE juri appoġġ wiesa' fost iċ-ċittadini tal-UE favur ir-rispons tal-UE għall-invażjoni Russa tal-Ukrajna.
Riżultati tal-istħarriġ tal-Ewrobarometru Flash dwar l-appoġġ tal-UE lill-Ukrajna
Tag: Reazzjonijiet tal-UE
Il-Membri tal-PE jitolbu lir-Russja trodd lura l-ajruplani
Il-Membri tal-PE jitolbu lir-Russja trodd lura l-ajruplani mikrija li kienu ġew irreġistrati mill-ġdid fir-reġistru tal-inġenji tal-ajru Russu, fi ksur ċar tar-regoli internazzjonali dwar l-avjazzjoni ċivili, u jitolbu lill-UE tħarrax is-sanzjonijiet kontra Moska.
Il-Membri tal-PE jitolbu lir-Russja trodd lura l-ajruplani misruqa
Tag: Reazzjonijiet tal-UE
Gwerra fl-Ukrajna: protezzjoni għan-nisa mill-vjolenza u mill-isfruttament sesswali – riżoluzzjoni
Biex jiġu protetti n-nisa li qed jaħarbu mill-gwerra, il-Membri tal-PE jitolbu lill-UE u lill-pajjiżi ospitanti u ta' tranżitu kollha jiżguraw l-aċċess għas-servizzi tas-saħħa sesswali u riproduttiva, kif ukoll għall-kuri ostetriċi.
Il-Membri tal-PE jikkundannaw bil-qawwa l-użu tal-vjolenza sesswali u abbażi tal-ġeneru bħala arma tal-gwerra
Tag: Rifuġjati
Embargo fuq iż-żejt – is-sitt pakkett ta' sanzjonijiet qiegħed fuq il-mejda
Il-President tal-Kummissjoni Ewropea, Ursula von der Leyen, tħabbar proposta għas-sitt pakkett ta' sanzjonijiet kontra r-Russja li jkun jinkludi projbizzjoni totali fuq l-importazzjonijiet taż-żejt Russu kollu, marittimu u tal-pipelines, grezz u raffinat.
Tag: Sanzjonijiet
Il-Prim Ministru Taljan Draghi jappella għall-integrazzjoni aktar rapida tal-UE biex tindirizza l-kriżijiet
F'diskors lill-Parlament Ewropew, il-Prim Ministru Taljan Mario Draghi jappella għall-integrazzjoni aktar rapida tal-UE: "Lill-Ukrajna rriduha fl-UE" u "jeħtiġilna nipproċedu wkoll kemm jista' jkun malajr".
Draghi jindirizza lill-Parlament Ewropew
Tag: Integrazzjoni Ewropea
Il-ħames pakkett ta' sanzjonijiet: embargo fuq il-faħam u restrizzjonjiet fuq it-trasport
L-UE tadotta l-ħames pakkett ta' sanzjonijiet kontra r-Russja, fid-dawl tal-gwerra ta' aggressjoni kontinwa tar-Russja kontra l-Ukrajna u tar-rapporti dwar atroċitajiet kommessi mill-forzi armati Russi f'għadd ta' bliet Ukreni.
L-UE taqbel dwar il-ħames pakkett ta' miżuri restrittivi kontra r-Russja
Tag: Sanzjonijiet
Għaddejja l-applikazzjoni Ukrena għall-adeżjoni mal-UE
Il-President tal-Kummissjoni Ewropea Ursula von der Leyen tagħti l-kwestjonarju dwar l-adeżjoni mal-UE lill-President tal-Ukrajna Volodymyr Zelenskyy.
Dikjarazzjoni tal-President von der Leyen
Tag: Integrazzjoni Ewropea
L-UE tiffaċilita passi mill-operaturi tat-telekomunikazzjoni biex tgħin lir-rifuġjati jibqgħu konnessi
L-operaturi tat-telekomunikazzjoni bbażati fl-UE u fl-Ukrajna jifffirmaw dikjarazzjoni konġunta dwar l-isforzi koordinati tagħhom biex jiżguraw roaming u telefonati internazzjonali bi prezzijiet aċċessibbli jew mingħajr ħlas bejn l-UE u l-Ukrajna.
Il-Kummissjoni u l-Parlament jiffaċilitaw din id-dikjarazzjoni konġunta.
Ir-rifuġjati jingħataw għajnuna biex iżommu kuntatt mal-persuni fl-Ukrajna
Tag: Rifuġjati
Il-Membri tal-PE jitolbu embargo sħiħ fuq l-importazzjonijiet Russi ta' fjuwil
Il-Membri tal-PE jitolbu aktar sanzjonijiet, fosthom "embargo sħiħ immedjat fuq l-importazzjonijiet mir-Russja ta' żejt, faħam, fjuwil nukleari u gass".
Il-Parlament jitlob embargo sħiħ fuq l-importazzjonijiet Russi taż-żejt, il-faħam, il-fjuwil nukleari u l-gass
Tag: Sanzjonijiet
Il-Membri tal-PE bi €3.4 biljun lill-pajjiżi tal-UE biex jindirizzaw il-kriżi tar-rifuġjati Ukreni
Il-Membri tal-PE jadottaw aktar miżuri ta' appoġġ urġenti u qablu li jiżblokkaw immedjatament madwar €3.4 biljun mill-fondi REACT-EU u jħaffu l-aċċess tal-gvernijiet tal-UE għall-fondi biex iħallsu l-infrastrutturi, l-alloġġi, it-tagħmir, l-impjiegi, l-edukazzjoni, l-inklużjoni soċjali, il-kura tas-saħħa u l-indukrar tat-tfal għar-rifuġjati.
€3.4 biljun għad-dispożizzjoni biex tingħata għajnuna lir-rifuġjati Ukreni
Tag: Rifuġjati
Jeħtieġ li l-UE tipproteġi lit-tfal kollha li qed jaħarbu mill-gwerra
Il-Membri tal-PE jitolbu li t-tfal li qed jaħarbu mill-gwerra fl-Ukrajna jingħataw passaġġ sikur u tingħata għajnuna lil dawk spustati internament jew li ma jkunux jistgħu jitilqu miż-żoni assedjati.
Miżuri meħtieġa biex jiġu protetti t-tfal u ż-żgħażagħ
Tag: Rifuġjati
Il-Membri tal-PE jitolbu aktar appoġġ għall-Ukrajna u aktar sanzjonijiet kontra r-Russja
Il-Membri tal-PE jingħaqdu biex juru solidarjetà u jagħtu aktar għajnuna lill-Ukrajna.
Jitolbu aktar sanzjonijiet kontra r-Russja, aktar appoġġ għall-Ukrajna u t-tnaqqis tad-dipendenza enerġetika tal-UE.
Il-Membri tal-PE jingħaqdu biex juru solidarjetà u jagħtu aktar għajnuna lill-Ukrajna.
Tag: Sanzjonijiet
Minuta silenzju f'ġieħ il-vittmi tal-gwerra fl-Ukrajna
Il-President Roberta Metsola tistieden lill-Membri tal-PE josservaw minuta silenzju f'ġieħ il-vittmi ta' Bucha, Irpin u l-vittmi tal-gwerra, tat-terrur u tal-vjolenza.
Taġġorna lill-Parlament dwar iż-żjara tagħha fl-Ukrajna u tappella għal aktar appoġġ loġistiku, umanitarju u militari.
Il-Membri tal-PE josservaw minuta silenzju f'ġieħ il-vittmi tal-gwerra fl-Ukrajna
Tag: Reazzjonijiet tal-UE
Il-President tal-Parlament iżżur Kiev
Il-President tal-Parlament Ewropew Roberta Metsola żżur Kiev biex tesprimi l-appoġġ u l-messaġġ ta' tama tal-UE lill-poplu Ukren, kif ukoll biex tikkundanna l-attakk Russu inġustifikat.
Tiltaqa' mal-President tal-Ukrajna Volodymyr Zelenskyy u ma' oħrajn.
Roberta Metsola tappoġġa lill-poplu Ukren f'Kiev
Tag: Reazzjonijiet tal-UE
Hemm bżonn ta' aktar azzjoni mill-UE għal provvista sikura tal-ikel
Il-Parlament jitlob għajnuna alimentari immedjata u sostanzjali lill-Ukrajna u lill-UE biex tagħmel il-produzzjoni tal-ikel tagħha aktar indipendenti.
Il-Membri tal-PE jisħqu fuq il-ħtieġa għal pjan ta' azzjoni urġenti tal-UE biex tiġi żgurata s-sigurtà tal-ikel
Tag: Kooperazzjoni UE-Ukrajna
Gwerra fl-Ukrajna: il-Membri tal-PE jiżblokkaw fondi ta' emerġenza għar-rifuġjati
Il-Parlament japprova l-pjanijiet biex il-fondi tal-UE reġjonali u għall-ażil jiġu, minflok, indirizzati lejn il-pajjiżi tal-UE li qed jagħtu kenn lin-nies li qed jaħarbu mill-invażjoni Russa tal-Ukrajna.
Aktar finanzjamenti biex tingħata għajnuna lir-rifuġjati
Tag: Rifuġjati
Il-Membri tal-PE jappellaw biex issir aktar pressjoni fuq ir-Russja u jkollna indipendenza enerġetika
Il-Membri tal-PE jikkundannaw b'mod unanimu l-invażjoni brutali u ħeġġew lill-UE tkompli tissanzjona lil Moska u tipproteġi l-ekonomija Ewropea.
Gwerra fl-Ukrajna: Pressjoni kontinwa fuq ir-Russja u nimmiraw għall-indipendenza enerġetika
Tag: Reazzjonijiet tal-UE
Il-Parlament Ewropew ivara s-sit web f'kooperazzjoni mal-Parlament Ukren
Il-Parlament Ewropew, f'kooperazzjoni mal-Parlament Ukren, ivara s-sit web "The EU stands with Ukraine" li juri kif l-UE tappoġġa lill-Ukrajna.
Is-sit web, li ħolqu l-Parlament, jinkludi (bl-Ingliż u bl-Ukren) l-aħħar aħbarijiet, filmati u podcasts, il-leġiżlazzjoni u r-riżoluzzjonijiet rilevanti.
Sit web ġdid tal-Parlament Ewropew dwar l-Ukrajna bl-Ingliż u bl-Ukren
Tag: Kooperazzjoni UE-Ukrajna
Miżuri ġodda mmirati lejn il-Belarussja u r-Russja
B'rispons għall-involviment tal-Belarussja fl-aggressjoni militari Russa mhux ġustifikata u mhux provokata kontra l-Ukrajna, il-Kunsill adotta aktar miżuri li jimmiraw lejn is-settur finanzjarju Belarussu.
L-UE taqbel dwar miżuri settorjali ġodda mmirati lejn il-Belarussja u r-Russja
Tag: Sanzjonijiet
L-Ewropa tieqaf mal-Ukrajna: il-Parlament jitlob sanzjonijiet eħrex kontra r-Russja
Il-Membri tal-PE jikkundannaw bil-qawwa l-invażjoni illegali tal-Ukrajna min-naħa tar-Russja u jitolbu sanzjonijiet aktar ibsin kontra r-Russja.
Il-Parlament jitlob aktar appoġġ għall-Ukrajna u sanzjonijiet eħrex kontra r-Russja
Tag: Sanzjonijiet
It-tielet pakkett ta' sanzjonijiet: projbizzjoni għall-inġenji tal-ajru Russi u għat-tranżazzjonijiet mal-Bank Ċentrali Russu
L-UE tapprova t-tielet pakkett ta' miżuri bħala tweġiba għall-aggressjoni militari mhux provokata u mhux ġustifikata mwettqa mill-Federazzjoni Russa kontra l-Ukrajna.
Il-pajjiżi tal-UE jiddeċiedu li jiċħdu l-permess lill-inġenji tal-ajru Russi li jinżlu fit-territorju tagħhom, jitilqu minnu jew itiru minn fuqu u jipprojbixxu t-tranżazzjonijiet mal-Bank Ċentrali Russu.
L-UE tadotta aktar sanzjonijiet
Tag: Sanzjonijiet
It-tieni pakkett ta' sanzjonijiet kontra r-Russja u l-President Putin
L-UE tiddeċiedi li tissanzjona lil Vladimir Putin, President tar-Russja, u lil Sergey Lavrov, Ministru għall-Affarijiet Barranin tar-Russja.
Il-Kunsill qabel ukoll dwar pakkett ulterjuri ta' miżuri individwali u ekonomiċi li jkopri l-Belarussja, biex iwieġeb għall-aggressjoni militari mhux provokata u mhux ġustifikata mwettqa mill-Federazzjoni Russa kontra l-Ukrajna.
L-UE tadotta sanzjonijiet kontra r-Russja wara l-invażjoni tal-Ukrajna
Tag: Sanzjonijiet
Il-mexxejja tal-Parlament Ewropew jesprimu solidarjetà u appoġġ sħaħ lill-Ukrajna
Wara l-invażjoni Russa tal-Ukrajna, il-President tal-Parlament Ewropew Roberta Metsola u l-mexxejja tal-gruppi politiċi jikkundannaw bl-aktar mod qawwi possibbli l-attakk u jesprimu solidarjetà u appoġġ sħaħ lill-Ukrajna u lill-poplu tagħha.
Dikjarazzjoni dwar l-Ukrajna tal-mexxejja tal-Parlament Ewropew
Tag: Reazzjonijiet tal-UE
L-ewwel pakkett ta' sanzjonijiet kontra r-Russja
L-UE tadotta pakkett ta' sanzjonijiet b'reazzjoni għar-rikonoxximent mir-Russja taż-żoni mhux ikkontrollati mill-gvern tar-reġjuni ta' Donetsk u Luhansk fl-Ukrajna u l-mobilizzazzjoni tat-truppi fir-reġjun.
L-UE tadotta sanzjonijiet kontra r-Russja
Tag: Sanzjonijiet
Skont l-MEPs, il-pajjiżi għandhom jagħmlu użu tajjeb mill-aktar minn €700 biljun f'finanzjament għall-irkupru tal-UE biex jadattaw ruħhom għal realtajiet soċjali u ekonomiċi ġodda.
Il-Faċilità għall-Irkupru u r-Reżiljenza tal-UE ġiet stabbilita fl-eqqel tal-kriżi tal-COVID-19 biex tgħin lill-Istati Membri jsostnu lin-negozji u lill-persuni f'diffikultà.
Filwaqt li fl-2021 l-ekonomija tal-UE reġgħet qamet fuq saqajha wara tnaqqis qawwi fl-2020 , bil-gwerra fl-Ukrajna u ż-żieda fil-prezzijiet tal-enerġija u tal-ikel qed jitfaċċaw sfidi ekonomiċi u soċjali ġodda.
Aktar milli strument ta' għajnuna fuq terminu qasir, il-Faċilità għall-Irkupru u r-Reżiljenza – li tammonta għal €723.8 biljun – tikkostitwixxi finanzjament orjentat lejn il-futur għar-riformi u l-investimenti proposti mill-pajjiżi tal-UE f'oqsma bħat-tranżizzjoni ekoloġika, it-trasformazzjoni diġitali, it-titjib fil-qasam tas-saħħa, ir-reżiljenza soċjali u ekonomika u l-appoġġ għaż-żgħażagħ.
F'rapport dwar l-implimentazzjoni tal-Faċilità għall-Irkupru u r-Reżiljenza s'issa, imħejji mill-Kumitat għall-Affarijiet Ekonomiċi u l-Kumitat għall-Baġits tal-Parlament , l-MEPs jenfasizzaw li l-flus għandhom jintużaw b'mod effettiv biex jiġu żgurati benefiċċji fit-tul għall-ekonomija u s-soċjetà tal-UE.
Huma jenfasizzaw il-bżonn ta' tisħiħ fl-awtonomija strateġika tal-Unjoni Ewropea biex tonqos id-dipendenza fuq il-fjuwils fossili importati u tiżdied id-diversifikazzjoni tas-sorsi tal-enerġija.
Skopri aktar dwar il- Faċilità għall-Irkupru u r-Reżiljenza .
Progress fl-implimentazzjoni tal-pjanijiet ta' rkupru
Apparti l-ħlas ta' prefinanzjament ta' massimu ta' 13% tal-fondi allokati, il-pajjiżi tal-UE jirċievu l-bqija tal-pagamenti tagħhom mill-Faċilità għall-Irkupru u r-Reżiljenza meta jilħqu miri u objettivi intermedji speċifiċi.
S'issa, il-biċċa l-kbira tal-pajjiżi rċevew il-prefinanzjament tagħhom, filwaqt li tmien pajjiżi talbu l-ewwel pagament u Spanja talbet it-tieni wieħed.
Il-pjanijiet nazzjonali ta' tliet pajjiżi għadhom ma ġewx approvati: in-Netherlands għadhom ma ssottomettewx il-pjan tagħhom, filwaqt li l-approvazzjoni tal-pjanijiet tal-Polonja u l-Ungerija rat xi dewmien minħabba tħassib dwar l-istat tad-dritt u riskji relatati ma' frodi, kunflitti ta' interess u korruzzjoni.
Il-Kummissjoni tat il-valutazzjoni pożittiva tagħha għall-pjan nazzjonali ta' rkupru tal-Polonja fl-1 ta' Ġunju, li issa jrid jiġi approvat mill-Kunsill.
Il-Parlament ikkritika d-deċiżjoni tal-Kummissjoni , u f'riżoluzzjoni tad-9 ta' Ġunju qal li konformità sħiħa mal-valuri tal-UE hija prerekwiżit biex kwalunkwe pajjiż fl-UE jingħata fondi għall-irkupru.
Barra minn hekk, l-MEPs stiednu lill-Kunsill ma jagħtix l-approvazzjoni tiegħu sa ma l-Polonja tissodisfa l-kundizzjonijiet kollha.
Il-finanzjament għall-irkupru jingħata lill-pajjiżi tal-UE bħala għotjiet jew self.
L-Istati Membri għamlu pjanijiet għal kważi l-ammont sħiħ tal-għotjiet disponibbli, iżda indikaw li jixtiequ jużaw €166 biljun mill-€385.8 biljun disponibbli f'self.
L-MEPs qed iħeġġu lill-pajjiżi jagħmlu użu mill-potenzjal sħiħ tal-Faċilità għall-Irkupru u r-Reżiljenza, inkluż is-self, biex jiġu miġġielda l-effetti tal-pandemija u l-isfidi emerġenti.
Sorveljanza parlamentari
Il-Parlament Ewropew huwa involut attivament fl-iskrutinju tal-implimentazzjoni tal-Faċilità għall-Irkupru u r-Reżiljenza.
L-MEPs ikollhom dibattiti fil-plenarja u jadottaw riżoluzzjonijiet dwar is-suġġett, filwaqt li l-Kumitat għall-Affarijiet Ekonomiċi u l-Kumitat għall-Baġits tal-Parlament ikollhom diskussjonijiet regolari mal-Kummissarji (saru erba' laqgħat fl-2021) u sikwit isiru laqgħat fil-livell tekniku mal-uffiċjali tal-Kummissjoni (20 laqgħa fl-2021).
L-MEPs jixtiequ jiżguraw li l-fondi jintużaw b'mod trasparenti u f'konformità mar-regoli, u li l-Kummissjoni twettaq monitoraġġ u awditjar effikaċi fil-konfront tal-Istati Membri.
Ir-rapport tal-Parlament jinnota li l-amministrazzjonijiet pubbliċi nazzjonali qed iħabbtu wiċċhom ma' diffikultajiet biex jassorbu l-finanzjament kollu fi żmien qasir peress li r-riformi u l-investimenti kollha jridu jsiru sal-2026.
L-MEPs jinsistu li l-awtoritajiet lokali u reġjonali, is-sħab soċjali u l-organizzazzjonijiet tas-soċjetà ċivili għandhom ikunu involuti fit-twettiq tal-pjanijiet nazzjonali biex l-implimentazzjoni tkun suċċess u tiġi żgurata responsabbiltà demokratika.
Ir-rapport li jistabbilixxi l-fehmiet tal-Parlament dwar l-implimentazzjoni tal-Faċilità għall-Irkupru u r-Reżiljenza ġie adottat fil-plenarja fit-23 ta' Ġunju.
Il-Kummissjoni Ewropea hija mistennija tippreżenta rapport dwar il-progress fil-pjanijiet ta' rkupru f'nofs Lulju.
Rapport ta' implimentazzjoni dwar il-Faċilità għall-Irkupru u r-Reżiljenza
Numru tat-telefown: (+32) 2 28 31801 (BXL)
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Il-Konferenza dwar il-Futur tal-Ewropa tikkonkludi ħidmitha wara sena ta' kollaborazzjoni bejn iċ-ċittadini u l-politikanti ©EU 2022 – EP F'Jum l-Ewropa, il-Presidenti tal-Parlament Ewropew, tal-Kummissjoni u tal-Kunsill irċevew ir-rapport finali bi proposti għar-riforma tal-UE.
F'ċerimonja tal-għeluq illum fi Strasburgu, il-President tal-Parlament Ewropew Roberta Metsola, f'isem il-Presidenza tal-Kunsill, il-President Emmanuel Macron, u l-President tal-Kummissjoni Ewropea Ursula von der Leyen irċevew ir- rapport finali dwar l-eżitu tal-Konferenza mingħand il-Kopresidenti tal- Bord Eżekuttiv tal-Konferenza.
Dan il-vjaġġ bla preċedent ta' sena ta' diskussjoni, dibattiti u kollaborazzjoni bejn iċ-ċittadini u l-politiċi wassal għal rapport iċċentrat fuq 49 proposta li jinkludu objettivi konkreti u aktar minn 320 miżura biex l-istituzzjonijiet tal-UE jimplimentaw, maqsuma f'disa' suġġetti: it-tibdil fil-klima u l-ambjent; is-saħħa; ekonomija aktar b'saħħitha, ġustizzja soċjali u impjiegi; L-UE fid-dinja; il-valuri u d-drittijiet, l-istat tad-dritt, is-sigurtà; it-trasformazzjoni diġitali; Id-demokrazija Ewropea; il-migrazzjoni; l-edukazzjoni, il-kultura, iż-żgħażagħ u l-isport.
Il-proposti huma bbażati fuq rakkomandazzjonijiet magħmula minn ċittadini li ltaqgħu fil-Panels taċ- Ċittadini Ewropej, Panels Nazzjonali taċ-Ċittadini u kkontribwew l-ideat tagħhom fuq il- Pjattaforma Diġitali Multilingwi .
Il-President tal-Parlament Ewropew, Roberta Metsola, qalet: "Iċ-ċittadini — speċjalment iż-żgħażagħ — jinsabu fil-qalba tal-viżjoni tagħna għall-futur tal-Ewropa.
Huma ffurmaw direttament l-eżitu tal-Konferenza.
Ninsabu f'mument deċiżiv tal-integrazzjoni Ewropea u l-ebda suġġeriment għal bidla m'għandu jkun ikkunsidrat bħala barra mil-limiti.
M'għandniex nibżgħu nisfruttaw is-setgħa tal-Ewropa biex tibdel ħajjet in-nies għall-aħjar."
Il-President Emmanuel Macron ikkummenta: "Permezz tal-kriżijiet li sofrejna kollettivament f'dawn l-aħħar snin, l-Ewropa nbidlet.
Irridu nkomplu b'dan l-iżvilupp u niżguraw li l-Unjoni tilħaq l-aspirazzjonijiet u l-aspettattivi espressi miċ-ċittadini.
Il-Konferenza dwar il-Futur tal-Ewropa, li qed nagħlqu llum, hija eżerċizzju uniku u mingħajr preċedent fl-ambitu tagħha, nifs ta' arja friska għall-kontinent tagħna.
Il-konklużjonijiet jikkostitwixxu sors rikk ħafna ta' proposti, li kull istituzzjoni għandha teżamina fil-qafas tal-kompetenzi tagħha.
Il-Kunsill ser ikollu l-opportunità li jesprimi ruħu fil-ġimgħat li ġejjin.
Hekk kif dan l-eżerċizzju qed jintemm taħt il-Presidenza Franċiża, nirringrazzja lill-presidenzi preċedenti għall-impenn tagħhom u ninsab kuntent li nagħti s-segwitu li għandu jingħata lill-konklużjonijiet tal-Konferenza lill-presidenzi Ċeki u Svediżi.
Il-President Ursula von der Leyen qalet: "Id-demokrazija, il-paċi, il-libertà individwali u ekonomika.
Dan huwa dak li tirrappreżenta l-Ewropa llum meta l-gwerra reġgħat lura fil-kontinent tagħna.
Dan huwa l-qalba tal-Konferenza dwar il-futur tal-Ewropa.
L-Unjoni Ewropea trid tkompli twettaq l-aspettattivi taċ-ċittadini Ewropej.
Illum, il-messaġġ tagħhom wasal b'mod qawwi u ċar.
U issa, wasal iż-żmien li nimplimentaw.
Matul l-aħħar sena, permezz ta' għadd kbir ta' avvenimenti u diskussjonijiet organizzati madwar l-UE, panels taċ-ċittadini nazzjonali u Ewropej, laqgħat plenarji kif ukoll skambji fuq il- Pjattaforma Diġitali Multilingwi ddedikata, il-Konferenza saret forum verament miftuħ biex tiġi diskussa l-Ewropa li rridu ngħixu fiha.
Dan ippermetta dibattitu trasparenti, inklużiv u strutturat maċ-ċittadini Ewropej dwar il-kwistjonijiet li huma ta' rilevanza għalihom u għall-futur tagħhom.
Il-ħidma tal-Parlament Ewropew
Fir- riżoluzzjoni tiegħu dwar l-eżitu tal-Konferenza dwar il-Futur tal-Ewropa adottata fl-4 ta' Mejju, il-Parlament Ewropew laqa' u approva l-konklużjonijiet tal-Konferenza.
Il-MPE irrikonoxxew li l- proposti tagħha jeħtieġu bidla fit-Trattat u talbu lill-Kumitat għall-Affarijiet Kostituzzjonali biex iħejji proposti għar-riforma tat-Trattati tal-UE, proċess li jsir permezz ta' Konvenzjoni f'konformità mal- Artikolu 48 tat-Trattat dwar l-Unjoni Ewropea .
Guy Verhofstadt, li jirrappreżenta lill-Parlament bħala kopresident tal-Bord Eżekuttiv, qal: " Ir-rakkomandazzjonijiet taċ-ċittadini u l-konklużjonijiet tal-Konferenza joffrulna pjan direzzjonali biex nevitaw li l-Unjoni Ewropea ssir irrilevanti jew saħansitra tisparixxi.
Ewropa ġdida, effettiva u aktar demokratika hija possibbli.
Ewropa sovrana u kapaċi taġixxi, kif jistennew b'mod ċar iċ-ċittadini.
Verament m'hemm x ħin x'jintilef.
Jeħtieġ li nonoraw l-eżitu tal-Konferenza u nimplimentaw il-konklużjonijiet tagħha malajr kemm jista' jkun ."
Tista' ssib sommarju indikattiv tal-pożizzjonijiet tal-Parlament u l-ħidma li għaddejja b'rabta mal-proposti tal-Plenarja tal-Konferenza f'din in- nota ta' sfond .
It-tliet istituzzjonijiet issa ser jeżaminaw kif għandhom isegwu b'mod effettiv dawn il-proposti, kull wieħed fl-isferi ta’ kompetenza tiegħu stess u f’konformità mat-Trattati.
Se jsir avveniment ta’ feedback biex iċ-ċittadini jiġu aġġornati fil-ħarifa tal-2022.
Tagħrif ta’ sfond
Il-Konferenza dwar il-Futur tal-Ewropa kienet proċess ġdid u innovattiv, eżerċizzju minn isfel għal fuq għall-Ewropej biex isemmgħu leħinhom dwar dak li jistennew mill-Unjoni Ewropea.
Ċittadini Ewropej ta’ oriġini ġeografika, sess, età, sfond soċjoekonomiku u/jew livell ta’ edukazzjoni differenti pparteċipaw fil-Konferenza, biż-żgħażagħ Ewropej ikollhom rwol ċentrali.
Diskors tal-President tal-Parlament Ewropew waqt l-avveniment tal-għeluq
Reġistrazzjoni tal-avveniment tal-għeluq
Reġistrazzjoni tal-konferenza stampa konġunta tal-Presidenti Metsola, Macron u von der Leyen
Skeda ta’ żmien tal-Konferenza dwar il-Futur tal-Ewropa
Ritratti, vidjo u materjal awdjo b’xejn mill-avveniment tal-għeluq fiċ-Ċentru Multimedia tal-Parlament
Il-Kummissjoni Ewropea għamlet l-impenji offruti minn Amazon legalment vinkolanti skont ir-regoli tal-UE dwar l-antitrust.
L-impenji ta' Amazon jindirizzaw it-tħassib tal-Kummissjoni dwar il-kompetizzjoni dwar l-użu minn Amazon ta' data tal-bejjiegħ tas-suq mhux pubblika u dwar preġudizzju possibbli fl-għoti lill-bejjiegħa ta' aċċess għall-Buy Box tagħha u għall-programm tagħha Prime.
F'Lulju 2019, il-Kummissjoni fetħet investigazzjoni formali dwar l-użu minn Amazon ta' data mhux pubblika tal-bejjiegħa tas-suq tagħha.
Fl-10 ta' Novembru 2020, il-Kummissjoni adottat Dikjarazzjoni ta' Oġġezzjonijiet li fiha b'mod preliminari sabet lil Amazon dominanti fis-swieq Franċiżi u Ġermaniżi, għall-forniment ta' servizzi tas-suq online lil bejjiegħa terzi.
Hija sabet ukoll li d-dipendenza ta' Amazon fuq id-data kummerċjali mhux pubblika tal-bejjiegħa fis-suq biex tikkalibra d-deċiżjonijiet tagħha dwar il-bejgħ bl-imnut fixklet il-kompetizzjoni ġusta fuq il-pjattaforma tagħha u ppreveniet kompetizzjoni effettiva.
B'mod parallel, fl-10 ta' Novembru 2020, il-Kummissjoni fetħet it-tieni investigazzjoni biex tivvaluta jekk il-kriterji li Amazon tistabbilixxi biex tagħżel ir-rebbieħ tal-Buy Box u biex tippermetti lill-bejjiegħa joffru prodotti taħt il-Programm tagħha Prime, iwasslux għal trattament preferenzjali tan-negozju bl-imnut ta' Amazon jew tal-bejjiegħa li jużaw is-servizzi loġistiċi u ta' konsenja ta' Amazon.
Fit-tieni investigazzjoni, il-Kummissjoni kkonkludiet b'mod preliminari li Amazon abbużat mid-dominanza tagħha fis-swieq Franċiżi, Ġermaniżi u Spanjoli għall-forniment ta' servizzi tas-suq online lil bejjiegħa terzi.
Hija kkonkludiet ukoll b'mod preliminari li r-regoli u l-kriterji ta' Amazon għall-Buy Box u Prime jiffavorixxu b'mod mhux xieraq in-negozju tal-bejgħ bl-imnut tagħha stess, kif ukoll il-bejjiegħa tas-suq li jużaw il-loġistika u s-servizzi ta' konsenja ta' Amazon.
Biex tindirizza t-tħassib tal-Kummissjoni dwar il-kompetizzjoni fir-rigward taż-żewġ investigazzjonijiet, Amazon inizjalment offriet l-impenji li ġejjin:
- Biex tindirizza t-tħassib dwar l-uża ta' data, Amazon ipproponiet li timpenja ruħha:
- Biex tindirizza t-tħassib dwar Buy Box, Amazon ipproponiet li timpenja ruħha li:
- Biex tindirizza t-tħassib dwar Prime, Amazon ipproponiet li timpenja ruħha li:
Bejn l-14 ta' Lulju 2022 u d-9 ta' Settembru 2022, il-Kummissjoni għamlet eżami tas-suq fuq l-impenji ta' Amazon u kkonsultat lill-partijiet terzi interessati kollha biex tivverifika jekk dawn kinux se jneħħu t-tħassib tagħha dwar il-kompetizzjoni.
Fid-dawl tal-eżitu ta' dan it-test tas-suq, Amazon emendat il-proposta inizjali u impenjat ruħha li:
Il-Kummissjoni sabet li l-impenji finali ta' Amazon se jiżguraw li Amazon ma tużax id-data tal-bejjiegħ tas-suq għall-operazzjonijiet bl-imnut tagħha stess u li tagħti aċċess mhux diskriminatorju għal Buy Box u Prime.
Il-Kummissjoni ddeċidiet li tagħmilhom legalment vinkolanti fuq Amazon.
L-impenji offruti jkopru s-swieq attwali u futuri kollha ta' Amazon fiż-Żona Ekonomika Ewropea.
Huma jeskludu lill-Italja għall-impenji relatati ma' Buy Box u Prime fid-dawl tad-deċiżjoni tat-30 ta' Novembru 2021 tal-awtorità Taljana tal-kompetizzjoni li timponi rimedji fuq Amazon fir-rigward tas-suq Taljan.
L-impenji finali se jibqgħu fis-seħħ għal seba' snin fir-rigward ta' Prime u l-wiri tat-tieni offerta ta' Buy Box li tikkompeti, u ħames snin għall-bqija tal-partijiet tal-impenji.
Taħt is-superviżjoni tal-Kummissjoni, fiduċjarju indipendenti se jkun inkarigat mill-monitoraġġ tal-implimentazzjoni u l-konformità mal-impenji.
Kieku Amazon kellha tikser l-impenji, il-Kummissjoni tista' timponi multa sa 10 % tal-fatturat annwali totali ta' Amazon, mingħajr ma jkollha ssib ksur tar-regoli tal-antitrust tal-UE jew pagament perjodiku ta' penali ta' 5 % għal kull jum tal-fatturat ta' kuljum ta' Amazon għal kull jum ta' nuqqas ta' konformità.
Amazon għandha rwol doppju bħala pjattaforma.
Hija topera suq fejn bejjiegħa indipendenti jistgħu jbigħu prodotti direttament lill-konsumaturi u fl-istess ħin, tbigħ prodotti fuq il-pjattaforma tagħha bħala bejjiegħ bl-imnut, f'kompetizzjoni ma' dawk il-bejjiegħa indipendenti.
B'riżultat ta' din il-pożizzjoni doppja, Amazon, għandha aċċess għal settijiet kbar ta' data dwar l-attivitajiet tal-bejjiegħa indipendenti fuq il-pjattaforma tagħha, inkluża data kummerċjali mhux pubblika.
Il-Buy Box ta' Amazon, turi b'mod prominenti l-offerta ta' bejjiegħ wieħed u tippermetti li l-prodotti jinxtraw malajr billi tikklikkja direttament fuq buttuna tax-xiri.
Il-programm Prime ta' Amazon, joffri servizzi primjum lill-klijenti bi ħlas u jippermetti lill-bejjiegħa indipendenti jbigħu lill-klijenti ta' Prime taħt ċerti kundizzjonijiet.
L-Artikolu 102 tat-Trattat dwar il-Funzjonament tal-Unjoni Ewropea jipprojbixxi l-abbuż minn pożizzjoni dominanti li tista' taffettwa l-kummerċ fl-UE u tipprevjeni jew tirrestrinġi l-kompetizzjoni.
L-implimentazzjoni ta' din id-dispożizzjoni hija definita fir-Regolament tal-UE dwar l-Antitrust (ir-Regolament Nru 1/2003), li jista' jiġi applikat ukoll mill-awtoritajiet nazzjonali tal-kompetizzjoni.
L-Artikolu 9(1) tar-Regolament tal-UE dwar l-Antitrust (ir-Regolament 1/2003) jippermetti lill-Kummissjoni tikkonkludi proċedimenti tal-antitrust billi taċċetta impenji offruti minn kumpanija.
Deċiżjoni bħal din ma tasalx għal konklużjoni dwar jekk hemmx ksur tar-regoli tal-antitrust tal-UE iżda torbot legalment lill-kumpanija biex tirrispetta l-impenji.
Sommarju ta' politika dwar id-deċiżjonijiet ta' impenn skont l-Artikolu 9 huwa disponibbli hawnhekk.
Aktar informazzjoni, inkluż it-test sħiħ tal-Artikolu 9 tad-deċiżjoni tal-Kummissjoni tal-lum u l-verżjoni sħiħa tal-impenji se tkun disponibbli fuq is-sit web tal-kompetizzjoni tal-Kummissjoni fir-reġistru tal-każijiet pubbliċi taħt in-numri tal-każijiet AT.40462 u AT.40703.
Id-Deċiżjoni tal-lum tistabbilixxi regoli ġodda dwar kif Amazon topera n-negozju tagħha fl-Ewropa.
Amazon ma tistax tkompli tabbuża mir-rwol doppju tagħha u se jkollha tbiddel diversi prattiki kummerċjali.
Dawn ikopru l-użu tad-data, l-għażla tal-bejjiegħa fil-Buy Box u l-kundizzjonijiet tal-aċċess għall-Programm tal-Prime ta’ Amazon.
Il-bejjiegħa bl-imnut u t-trasportaturi indipendenti kompetituri kif ukoll il-konsumaturi se jibbenefikaw minn dawn il-bidliet li jiftħu opportunitajiet u għażla ġodda.
Illum tibda l-laqgħa tal-Konferenza tan-Nazzjonijiet Uniti dwar il-Bijodiversità COP15 f'Montréal.
Mis-7 sad-19 ta' Diċembru, il-pajjiżi se jimmiraw li jilħqu ftehim globali għall-protezzjoni tan-natura u tal-pjaneta b'għanijiet fit-tul sal-2050 u stadji importanti għall-2030.
Il-Kummissjoni, li tirrappreżenta lill-UE, se taħdem mal-Partijiet kollha biex tikkonkludi ftehim globali ambizzjuż għall-protezzjoni, ir-restawr, l-użu sostenibbli u l-investiment fil-bijodiversità u l-ekosistemi.
Fis-Segment ta' Livell Għoli mill-14 sas-17 ta' Diċembru, il-Kummissarju Sinkevičius se jirrappreżenta l-Kummissjoni u se jmexxi t-tim tan-negozjati tal-UE.
Wara aktar minn sentejn ta' negozjati, il-Kummissjoni trid li l-COP15 issir avveniment favur il-bijodiversità tal-istess livell tal-Ftehim ta' Pariġi, b'referenza għas-summit storiku dwar il-klima fejn id-dinja qablet li tillimita t-tibdil fil-klima għal 1.5 °C. Tenħtieġ ukoll ambizzjoni għolja biex tiġi indirizzata l-kriżi doppja tat-tibdil fil-klima u t-telf tal-bijodiversità u jekk irridu nżommu l-kapaċità tal-pjaneta tagħna li ssostni 8 biljun persuna li dalwaqt isiru 10 biljuni, irridu niġġieldu t-tibdil fil-klima u nħarsu l-għajxien tagħna.
Bħala l-ewwel pass, huwa essenzjali li n-natura tad-dinja fl-2030 inħalluha f'qagħda aħjar milli kienet fl-2020.
L-UE fil-COP15: prijoritajiet għal qafas globali tal-bijodiversità
Il-Kummissjoni flimkien mal-Istati Membri tal-UE se taħdem lejn l-adozzjoni ta' qafas globali tal-bijodiversità ambizzjuż, komprensiv u trasformattiv għal wara l-2020.
Ftehim fil-COP15 għandu jinkludi:
Il-mobilizzazzjoni tal-finanzjament tal-bijodiversità
L-ambizzjoni meħtieġa se teħtieġ il-mobilizzazzjoni ta' riżorsi finanzjarji sostanzjali għall-konservazzjoni tal-bijodiversità u l-użu sostenibbli tal-bijodiversità.
Kif ħabbret il-President von der Leyen fid-diskors tagħha dwar l-Istat tal-Unjoni, l-Unjoni Ewropea qed tirdoppja l-finanzjament globali tagħha għall-bijodiversità sa €7 biljun matul il-perjodu 2021–2027, speċjalment għall-pajjiżi l-aktar vulnerabbli, u qed tħeġġeġ lid-donaturi internazzjonali kollha biex jilħqu l-istess livell ta' ambizzjoni.
F'Montréal, il-Kummissjoni se tappoġġa wkoll pakkett b'saħħtu biex timmobilizza riżorsi mis-sorsi kollha, domestiċi u internazzjonali, pubbliċi u privati.
Bħala prijorità, hemm bżonn li r-riżorsi eżistenti jintużaw b'mod aktar effettiv, inkluż billi l-flussi finanzjarji kollha jiġu allinjati mal-objettivi għall-ġid tan-natura u billi jiġu indirizzati s-sussidji dannużi.
In-negozji għandhom rwol ewlieni f'dan ir-rigward.
Dan jibda bil-monitoraġġ, il-valutazzjoni u d-divulgazzjoni tal-impatti u d-dipendenzi tagħhom fuq in-natura.
L-UE tappoġġa l-koalizzjoni tan-negozji globali u tappella għal rappurtar obbligatorju mill-kumpaniji u l-istituzzjonijiet finanzjarji.
Kwistjoni ewlenija ta' negozjar hija l-aċċess u l-kondiviżjoni ġusta u ekwa tal-benefiċċji li jirriżultaw mill-użu tar-riżorsi ġenetiċi (Informazzjoni dwar is-Sekwenza Diġitali, jew DSI).
Il-Kummissjoni tħeġġeġ biex kwalunkwe soluzzjoni tkun prattika u li tista' tiġi implimentata faċilment.
Għandha tiżgura ċ-ċertezza u ċ-ċarezza legali, u tiġġenera aktar benefiċċji milli spejjeż.
B'mod partikolari, l-aċċess miftuħ għal din l-informazzjoni għandu jiġi garantit, u r-riċerka xjentifika ma tistax tiġi mfixkla.
Peress li ma nistgħux nimmaniġġaw dak li ma nistgħux inkejlu, il-Kummissjoni se tippromwovi wkoll it-tisħiħ tal-bini tal-kapaċità u l-iżvilupp, u hija impenjata li tiżviluppa Servizz Globali ta' Appoġġ għall-Għarfien għall-Bijodiversità biex tappoġġa lill-pajjiżi sħab tagħna fl-implimentazzjoni tal-ftehim globali futur.
Billi nofs il-produzzjoni ekonomika tad-dinja tiddependi fuq in-natura, essenzjalment il-protezzjoni tal-bijodiversità tfisser is-salvagwardja tal-pedamenti fundamentali li lkoll niddependu fuqhom.
Is-sigurtà globali tal-ikel, li tiddependi fuq id-dakkir mill-insetti u fuq ħamrija b'saħħitha, tinsab f'riskju kbir jekk il-bijodiversità tonqos u d-degradazzjoni tal-ekosistema tkompli bil-veloċità attwali tagħha.
It-telf tal-bijodiversità jipperikola l-kisba tal-Għanijiet ta' Żvilupp Sostenibbli u għanijiet u miri internazzjonali oħra.
Fl-istess ħin, in-natura hija l-aħjar alleat tagħna fil-ġlieda kontra t-tibdil fil-klima u d-diżastri naturali li jirriżultaw.
Is-soluzzjonijiet ibbażati fuq in-natura huma wkoll fost l-aktar miżuri rħas u effettivi għat-tibdil fil-klima, iżda biex jaqdu dak ir-rwol l-ambjent tagħna jeħtieġ li jkun f''saħħtu.
• miljun speċi jinsabu f'riskju ta' estinzjoni, ikkawżat mill-attività tal-bniedem.
Fost dawk l-ispeċijiet hemm 40 % tal-insetti kollha
• il-foresti tropikali qed jinqatgħu b'rata ta' 13-il miljun ettaru fis-sena, jiġifieri l-ekwivalenti tal-Greċja jew tan-Nikaragwa
• terz tal-art tal-pjaneta tagħna ddeterjora serjament u kull sena qed jintilfu 24 biljun tunnellata ta' ħamrija fertili.
L-UE fil-konferenza globali dwar il-bijodiversità tal-COP15 (europa.eu)
Filmat dwar il-COP15 mill-Kummissjoni Ewropea
Li nreġġgħu lura t-telf tal-bijodiversità ifisser li nsalvaw is-sistemi li jappoġġaw ħajjitna, kif ukoll l-ekonomija tagħna.
In-natura hija pedament fundamentali għal pjaneta f’saħħitha u produttiva, li tipprovdi l-ikel u l-għajxien tagħna, u tgħinna niġġieldu t-tibdil fil-klima.
Il-COP15 teħtieġ li twassal pjan globali għall-protezzjoni u r-restawr ta’ dawk l-elementi kostitwenti.
L-Ewropa lesta li timmira lejn livell għoli, iżda rridu nagħmlu dan flimkien mal-bqija tad-dinja.
Ejjew nagħmlu Montréal il-mument deċiżiv għan-natura.
Il-Kummissjoni tilqa' b'sodisfazzjon l-akkwist ta' servizz ġdid ta' aċċess għad-data ta' Copernicus wara li llum ġie ffirmat kuntratt bejn l-Aġenzija Spazjali Ewropea u konsorzju mmexxi minn T-Systems International.
Dan is-servizz se jagħti lill-utenti aċċess immedjat għal ammonti kbar ħafna (petabytes) ta' data diġitali ta' osservazzjoni tad-dinja mill-kostellazzjoni tas-satelliti Sentinel ta' Copernicus.
Dan is-servizz il-ġdid ta' aċċess għad-data se jippermetti lil Copernicus jaqdi aħjar lill-utenti tiegħu b'varjetà ta' servizzi ta' data mingħajr ħlas marbuta ma' immaġnijiet ġodda u arkivjati ta' Sentinel:
L-isfidi li qed jiffaċċjaw is-soċjetà u l-ekonomija tagħna jirrikjedu li jkun hemm volumi ikbar ta' data ta' kwalità aċċessibbli faċilment għal analiżi immedjata.
Copernicus stabbilixxa lilu nnifsu bħala l-akbar fornitur ta' data u informazzjoni ta' osservazzjoni tad-dinja meħtieġa għat-twettiq ta' politika pubblika infurmata f'ħafna oqsma ewlenin.
Dan il-kuntratt il-ġdid ġie ffirmat bħala parti mill-attivitajiet Copernicus iddelegati mill-Kummissjoni lill-Aġenzija Spazjali Ewropea.
Il-kuntratt jibni fuq l-esperjenza miksuba bit-tnedija fl-2017 tas-Servizzi ta' Aċċess għad-Data u l-Informazzjoni (DIAS).
Il-konsorzju rebbieħ huwa magħmul minn taħlita ta' fornituri Ewropej tas-servizzi tal-cloud u tal-osservazzjoni tad-dinja li jipprovdu soluzzjonijiet innovattivi b'parteċipazzjoni qawwija ta' SMEs.
Is-servizz il-ġdid se jkun kompletament operattiv f'Lulju 2023, wara perjodu ta' introduzzjoni gradwali li jkun jikkorrispondi mat-tneħħija gradwali tas-servizz attwali ta' distribuzzjoni tad-data biex l-utenti jkollhom żmien jemigraw u jiffamiljarizzaw ruħhom mal-interfaċċi tas-servizz il-ġodda.
Copernicus qed jaspira li jikseb ukoll interoperabbiltà sħiħa mal-infrastrutturi futuri tad-data ta' Destinazzjoni d-Dinja kif ukoll mal-infrastrutturi tad-data tal-osservazzjoni tad-dinja tal-Istati Membri.
Id-data ta' Copernicus se tkun disponibbli minnufih permezz ta' interfaċċi standard immexxija mill-industrija.
Copernicus huwa l-komponent tal-osservazzjoni tad-dinja tal-programm Spazjali tal-UE.
Dan il-komponent jiġi implimentat fi sħubija mal-Aġenzija Spazjali Ewropea.
Copernicus qed jiġġenera petabytes ta' data u informazzjoni fuq bażi annwali mill-kostellazzjoni Sentinel u mis-servizzi ta' monitoraġġ ambjentali tiegħu.
Data ġdida twassal informazzjoni aġġornata dwar l-istat tal-pjaneta, filwaqt li l-profondità tal-arkivji tad-data ta' Copernicus tippermetti analiżi siewja tat-tendenzi fuq ħafna snin.
Għalhekk huwa essenzjali li l-firxa sħiħa tad-data u tal-informazzjoni ta' Copernicus titqassam lill-utenti.
Peress li l-arkivji tad-data dejjem jikbru, isir aktar konvenjenti u effiċjenti li d-data ma tibqax titniżżel iżda tiġi analizzata fejn tkun maħżuna oriġinarjament.
It-teknoloġiji cloud jippermettu din il-versatilità fejn l-utenti jkollhom għażla kbira ta' alternattivi biex jibbenefikaw mid-data ġġenerata minn Copernicus: ifittxu, jivviżwalizzaw u jipproċessaw aktar id-data permezz ta' ambjent ta' software mantnut kompletament filwaqt li xorta waħda jkollhom il-possibbiltà li jniżżlu d-data fl-infrastruttura tal-informatika tagħhom stess.
Il-kuntratt tas-servizz il-ġdid li ġie ffirmat mill-Aġenzija Spazjali Ewropea, li ġiet iddelegata din l-attività mill-Kummissjoni Ewropea, għandu tul ta' sitt snin bil-possibbiltà li jiġi estiż sa għaxar snin.
Il-valur kumplessiv tal-kuntratt huwa ta' kważi €150 miljun.
Id-daqs inizjali tal-arkivju tad-data ta' Copernicus jammonta għal 34 petabytes u huwa mistenni jilħaq madwar 80 petabytes wara sitt snin.
L-Ispazju tal-UE
Copernicus għandu jistinka għall-eċċellenza diġitali.
Irridu li d- <em>data</em> ta’ Copernicus tkun faċilment aċċessibbli u utilizzabbli.
Fl-istess ħin, neħtieġu ambjent b’saħħtu għall-analitika tad- <em>data</em> biex nattiraw utenti ġodda, b’mod partikolari minn setturi mhux spazjali.
L-iffirmar ta’ dan il-kuntratt illum huwa pass importanti lejn il-kisba ta’ dan il-għan.
Skopri l-perikli tas-sustanzi niġġiesa persistenti u kif il-Parlament Ewropew jilleġiżla biex inaqqas l-effett tagħhom fuq is-saħħa u l-ambjent.
Fil-ħidma tagħha lejn ekonomija ċirkolari , li tippromwovi l-użu mill-ġdid u r-riċiklaġġ tal-prodotti, l-UE qed tieħu azzjoni biex tiżgura li s-sustanzi kimiċi tossiċi ma jispiċċawx ikkonċentrati fil-materjali rriċiklati.
Il-Membri tal-PE approvaw reviżjoni tar-regoli dwar is-sustanzi niġġiesa organiċi persistenti (POPs) fis-sessjoni plenarja fil-bidu ta' Ottubru.
Ir-regoli l-ġodda se jkomplu jnaqqsu l-ammont ta' sustanzi kimiċi perikolużi fl-iskart u fil-proċessi tal-produzzjoni, billi jintroduċu limiti aktar stretti, ineħħu s-sustanzi niġġiesa mill-katina tar-riċiklaġġ u jipprojbixxu wkoll ċerti sustanzi kimiċi.
Agħti daqqa t'għajn lejn il-filmat tagħna mar-rapporteur Martin Hojsík (Renew Europe, is-Slovakkja), li jispjega x'inhuma s-sustanzi niġġiesa organiċi persistenti, għaliex huma perikolużi u l-bidliet fil-leġiżlazzjoni li l-Parlament insista fuqhom.
X'inhuma s-sustanzi niġġiesa organiċi persistenti?
Is-sustanzi niġġiesa organiċi persistenti huma sustanzi kimiċi tossiċi li jdumu biex jiddekomponu.
Meta jiġu rilaxxati, jibqgħu fl-ambjent għal żmien twil u jakkumulaw fil-katina alimentari u fl-organiżmi ħajjin.
Huwa għalhekk li xi drabi jissejħu wkoll "sustanzi kimiċi dejjiema".
Minħabba l-persistenza tagħhom, dawn is-sustanzi kimiċi jistgħu jiġu ttrasportati mill-ilma, mill-ajru jew minn speċijiet migratorji bejn il-fruntieri u jinġarru 'l bogħod minn fejn ikunu ġew prodotti jew użati għall-ewwel darba.
Dawn jistgħu jiġu ttrasferiti wkoll minn ġenerazzjoni għall-oħra, anke jekk ma jibqgħux jiġu prodotti jew użati.
Dan ifisser li nistgħu nsibu dawn is-sustanzi niġġiesa prattikament kullimkien : fl-ikel tagħna, fl-arja li nieħdu man-nifs, fi prodotti li jintużaw fil-ħajja tagħna ta' kuljum bħalma huma ż-żebgħa, il-verniċ u s-sapun, u fi skart li ġej minn xi prodotti tal-konsumatur bħalma huma t-tessuti reżistenti għall-ilma, l-għamara, il-plastik u t-tagħmir elettroniku.
Dawn huma preżenti wkoll fil-pestiċidi, f'sustanzi kimiċi industrijali bħall-poliklorobifenili (PCBs) u fi prodotti sekondarji mhux intenzjonati ta' proċessi industrijali bħalma huma d-diossini.
X'inhuma l-effetti tas-"sustanzi kimiċi dejjiema"?
Dawn is-sustanzi niġġiesa jakkumulaw fl-iskart, fil-ħamrija, fl-arja u fl-ilma, u huma ta' theddida għall-ambjent u għas-saħħa tal-bniedem.
Jinsabu fl-ambjent immedjat tagħna, iżda jinsabu wkoll fl-Artiku, fl-Alpi u fil-Baħar Baltiku, li spiċċaw iservu ta' bjar ta' sustanzi niġġiesa.
L-esponiment għoli għas-sustanzi kimiċi rriżulta f'mard jew anormalitajiet f'għadd ta' speċijiet selvaġġi, inklużi ċerti tipi ta' ħut, għasafar u mammiferi.
Dawn instabu wkoll fil-bnedmin (inkluż fil-ħalib tal-omm), u jistgħu joħolqu riskju ta' kanċer, disturbi riproduttivi, alterazzjoni tas-sistema immunitarja, indeboliment newrokomportamentali, taqlib ormonali, ħsara lid-DNA u żieda fil-malformazzjonijiet konġenitali.
Pereżempju, l-esponiment għad-diossini jista' jirriżulta f'feriti fuq il-ġilda, difetti fis-sistema immunitarja u taqlib tas-sistemi ormonali u riproduttivi.
Fl-2008, l-Irlanda sabet livelli għoljin ta' diossini fil-majjal, fl-1999, fil-Belġju, id-diossini nstabu fit-tjur u l-bajd, u fl-Italja, inċident kimiku li seħħ ġewwa fabbrika rrilaxxa d-dijossini fl-1976.
Kif għandu jiġi mmaniġġjat l-iskart li jkun fih sustanzi niġġiesa organiċi persistenti?
Peress li dawn is-sustanzi kimiċi jieħdu ħafna ħin biex jisparixxu, l-immaniġġjar tal-iskart tagħhom jeħtieġ li jiġi rregolat bir-reqqa, sabiex ma jerġgħux jidħlu fl-ekonomija wara li jintremew.
Dan ir-riskju jeħtieġ li jiġi kkunsidrat meta l-UE twettaq il-pjan tagħha għal Ekonomija Ċirkolari.
Dan ifisser li l-prodotti li jkun fihom sustanzi kimiċi persistenti jeħtieġ li jiġu ttrattati b'tali mod li s-sustanzi niġġiesa:
jinqerdu (pereżempju, permezz tal-inċinerazzjoni),
jiġu ttrasformati b'mod irriversibbli jew
jinħażnu b'mod permanenti (pereżempju, f'formazzjonijiet fondi u taħt l-art fil-blat iebes, minjieri tal-melħ, jew landfill għall-iskart perikoluż).
F'xi każijiet, meta l-konċentrazzjoni ta' sustanzi kimiċi perikolużi tkun taħt ċertu limitu, ir-riċiklaġġ tal-prodotti jista' jkun permess.
Aqra aktar dwar l-immaniġġjar tal-iskart fl-Ewropa .
L-UE kif qed tirregola s-sustanzi niġġiesa organiċi persistenti?
Peress li l-immaniġġjar tas-sustanzi niġġiesa organiċi persistenti jeħtieġ kooperazzjoni internazzjonali, l-UE ngħaqdet mal- Protokoll ta' Aarhus (fl-1998) u mal- Konvenzjoni ta' Stokkolma (fl-2001), li jipprovdu restrizzjonijiet jew projbizzjonijiet internazzjonali fuq il-produzzjoni, restrizzjonijiet fuq l-importazzjoni/l-esportazzjoni u dispożizzjonijiet dwar ir-riċiklaġġ.
Ir- Regolament tal-UE dwar dawn is-sustanzi kimiċi jimplimenta l-impenji meħuda skont il-ftehimiet internazzjonali, li jikkonċernaw il-produzzjoni u l-esportazzjoni.
Din hija lista tas- sustanzi niġġiesa organiċi persistenti kollha rregolati mill-UE .
Fl-2021, il-Kummissjoni Ewropea pproponiet rieżami tal-leġiżlazzjoni .
F'Ottubru tal-2022, il-Parlament Ewropew approva r-regoli l-ġodda.
Il-bidliet jinkludu:
L-introduzzjoni ta' livelli permessi sinifikament aktar baxxi għal diversi sustanzi niġġiesa organiċi persistenti fil-prodotti.
L-immaniġġjar tal-iskart: il-materjali li fihom livelli ta' sustanzi niġġiesa li huma għoljin wisq iridu jinqerdu jew jiġu inċinerati u ma jistgħux jiġu rriċiklati.
Sustanzi kimiċi ġodda li għandhom jiżdiedu mal-lista ta' sustanzi perikolużi : Ir-Regolament issa jrid ikopri wkoll il-kompost kimiku sintetiku aċidu perfluworoeżansulfoniku (PFHxS), li jinsab fl-imballaġġ tal-ikel, fil-materjali reżistenti għat-tbajja' u għall-ilma, fil-fowms għat-tifi tan-nar u fl-addittivi taż-żebgħa.
Din is-sustanza kimika ġiet miżjuda mal-lista ta' sustanzi perikolużi skont il-Konvenzjoni ta' Stokkolma f'Ġunju 2022.
EPRS (Diċembru 2021) (EN):
EPRS: April 2022) – disponibbli fi ftit lingwi
L-Aġenzija Ewropea għas-Sustanzi Kimiċi: Is-sustanzi kimiċi f'ħajjitna:
Il-Parlament adotta regoli ġodda biex il-USB tat-tip C isir iċ-ċarġer standard komuni għall-apparat elettroniku żgħir sa tmiem l-2024.
Ara xi jfisser għalik.
L-użu ta' ċarġers differenti għal apparati differenti huwa ta' inkonvenjent għall-konsumaturi u jipproduċi tunnellati ta' e-skart bla bżonn.
Biex tgħin fil-kisba tal- objettivi ambjentali tagħha u tnaqqas l-ispejjeż, l-UE trid tintroduċi ċarġer komuni wieħed.
Il-perċentwal ta' konsumaturi li esperjenzaw problemi relatati maċ-ċarġers għall-mobiles fis-sentejn li għaddew, skont studju tal-2019 mill-Kummissjoni Ewropea
X'se jinbidel
L-apparati jinkludu
Il-leġiżlazzjoni tkopri mobiles, tablets, kameras diġitali, kuffji, headsets, consoles tal-videogames li jinżammu fl-idejn, speakers portabbli, qarrejja elettroniċi, tastieri, mice, earbuds u apparat tan-navigazzjoni portabbli.
Il-laptops se jkollhom jiġu adattati għar-rekwiżiti sa 40 xahar wara li l-liġi tidħol fis-seħħ.
Adattament għat-teknoloġiji ġodda
Biex tlaħħaq ma' teknoloġiji aktar ġodda, il-Kummissjoni tista' tadatta l-kamp ta' applikazzjoni tad-Direttiva, b'mod partikolari fir-rigward ta' soluzzjonijiet ta' ċċarġjar mingħajr fili.
M'hemmx bżonn li jinxtara apparat ġdid biċ-ċarġer
Skont il-liġi l-ġdida, il-konsumaturi għandhom l-għażla li jixtru apparat ġdid li jinkludi ċarġer jew le.
Monitoraġġ ta' teknoloġiji ġodda
L-applikazzjoni tal-liġijiet għal teknoloġiji ġodda għall-iċċarġjar għandha tiġi riveduta regolarment.
Il-Parlament ilu jinsisti għal ċarġer komuni għal apparati portabbli għal aktar minn 10 snin.
Għalkemm xi kumpaniji introduċew inizjattivi volontarji li naqqsu l-għadd ta' tipi ta' ċarġers, dawn ma kinux biżżejjed biex jintlaħqu l-objettivi tal-UE dwar it-tnaqqis tal-e-skart.
Il-Kummissjoni Ewropea ppreżentat proposta dwar iċ-ċarġer komuni f'Settembru 2021.
Il-Parlament u l-pajjiżi tal-UE laħqu ftehim proviżorju dwar il-leġiżlazzjoni fis-7 ta' Ġunju 2022.
Il-Parlament formalment approva l-ftehim fl-4 ta' Ottubru.
Wara l-approvazzjoni formali mill-Kunsill, il-pajjiżi tal-UE se jkollhom sentejn biex jintroduċu r-regoli fil-liġijiet nazzjonali.
Dan mhux se japplika għal prodotti mqiegħda fis-suq qabel ma l-leġiżlazzjoni tidħol fis-seħħ.
Iċ-ċarġer komuni għall-apparati mobbli tant mistenni se jsir realtà fl-2024
Iċċekkja l-progress leġiżlattiv
Briefing:ċarġer komuni għall-apparati elettroniċi
Il-Kummissjoni Ewropea llum ippreżentat it-Tbassir Ekonomiku tas-Sajf 2023.
L-ekonomija tal-UE qed tkompli tikber, għalkemm b'momentum imnaqqas.
It-tbassir jirrevedi li t-tkabbir fl-ekonomija tal-UE niżel għal 0.8 % fl-2023, mill-1 % previst fit-Tbassir tar-Rebbiegħa, u għal 1.4 % fl-2024 minn 1.7 %.
Huwa jirrevedi ukoll li t-tkabbir fiż-żona tal-euro niżel għal 0.8 % fl-2023, (minn 1.1 %), u għal 1.3 % fl-2024 (minn 1.6 %).
L-inflazzjoni mistennija tkompli tonqos matul il-perjodu ta' tbassir.
L-inflazzjoni tal-indiċi armonizzat tal-prezzijiet għall-konsumatur (harmonised index of consumer prices, HICP) fl-UE issa hija prevista li tilħaq 6.5 % fl-2023 (meta mqabbla mas-6.7 % fir-rebbiegħa) u 3.2 % fl-2024 (meta mqabbla ma' 3.1 %).
Fiż-żona tal-euro, l-inflazzjoni mbassra li fl-2023 tkun 5.6 % (meta mqabbla ma' 5.8 %) u 2.9 % fl-2024 (meta mqabbla ma' 2.8 %).
Tnaqqis fil-momentum tat-tkabbir
L-aktar data riċenti tikkonferma li minħabba x-xokkijiet formidabbli li ġarrbet l-UE, l-attività ekonomika fl-UE fl-ewwel nofs tal-2023 kienet baxxa.
Dgħufija fid-domanda domestika, b'mod partikolari fil-konsum, turi li l-prezzijiet għoljin u li għadhom qed jiżdiedu għall-konsumatur għall-biċċa l-kbira tal-prodotti u s-servizzi, qed iħallu impatt aktar qawwi milli kien mistenni fit-Tbassir tar-Rebbiegħa.
Dan minkejja tnaqqis fil-prezzijiet tal-enerġija u suq tax-xogħol eċċezzjonalment b'saħħtu, li ra livelli baxxi rekord fir-rata tal-qgħad, espansjoni kontinwa ta' impjiegi u żieda fil-pagi.
Sadanittant, it-tnaqqis qawwi fl-għoti ta' kreditu bankarju lill-ekonomija juri li l-issikkar tal-politika monetarja, qed tibda taġixxi fuq l-ekonomija kollha.
L-indikaturi tal-istħarriġ issa jindikaw li l-attività ekonomika se tbatti fis-sajf u fix-xhur li ġejjin, bi dgħufija kontinwa fl-industrija u tnaqqis fil-momentum tas-servizzi, minkejja staġun turistiku b'saħħtu f'ħafna partijiet tal-Ewropa.
L-ekonomija globali marret kemxejn aħjar milli antiċipat fl-ewwel nofs tas-sena, minkejja prestazzjoni dgħajfa fiċ-Ċina.
Madankollu, il-prospettiva għal tkabbir u kummerċ globali tibqa' ġeneralment l-istess meta mqabbla mar-rebbiegħa, li timplika li l-ekonomija tal-UE ma tistax isserraħ fuq appoġġ qawwi mid-domanda esterna.
B'mod ġenerali, il-momentum tat-tkabbir aktar dgħajjef fl-UE mistenni jwassal sal-2024, u l-impatt ta' politika monetarja stretta mistenni jkompli jrażżan l-attività ekonomika.
Madankollu, għas-sena d-dieħla previst irkupru moderat fit-tkabbir, hekk kif l-inflazzjoni tkompli tonqos, is-suq tax-xogħol jibqa' robust, u l-introjtu reali jirkupra gradwalment.
L-inflazzjoni se tkompli tonqos
L-inflazzjoni kompliet tbatti fl-ewwel nofs tal-2023 minħabba t-tnaqqis fil-prezzijiet tal-enerġija u l-moderazzjoni tal-pressjonijiet inflazzjonarji mill-ikel u l-prodotti industrijali.
Fiż-żona tal-euro, din laħqet il-5.3 % f'Lulju, eżattament nofs il-livell massimu ta' 10.6 % irreġistrat f'Ottubru 2022, u baqa' stabbli f'Awwissu.
Il-prezzijiet tal-enerġija mistennija jkomplu jonqsu għall-bqija tal-2023, iżda b'ritmu aktar kajman.
Dawn huma mbassra li jerġgħu jiżdiedu bi ftit fl-2024, xprunati minn prezzijiet taż-żejt ogħla.
L-inflazzjoni fis-servizzi s'issa kienet aktar persistenti milli kien mistenni qabel, iżda mistennija tkompli timmodera hekk kif id-domanda tittaffa taħt l-impatt tal-issikkar tal-politika monetarja u t-tnaqqis fl-ispinta ta' wara l-COVID.
Il-prezzijiet tal-prodotti industrijali tal-ikel u mhux tal-enerġija se jkomplu jikkontribwixxu biex itaffu l-inflazzjoni matul il-perjodu ta' tbassir, filwaqt li jirriflettu wkoll prezzijiet tal-input aktar baxxi u n-normalizzazzjoni tal-ktajjen tal-provvista.
Prospettiva kkonfrontata mir-riskji u l-inċertezza
Il-gwerra ta' aggressjoni tar-Russja li għaddejja bħalissa kontra l-Ukrajna u t-tensjonijiet ġeopolitiċi usa' għadhom joħolqu riskji u jibqgħu sors ta' inċertezza.
Barra minn hekk, l-issikkar monetarju jista' jkun ta' piż aktar qawwi fuq l-attività ekonomika milli kien mistenni, iżda jista' jwassal ukoll għal tnaqqis aktar mgħaġġel fl-inflazzjoni li jaċċellera r-restawr tal-introjtu reali.
B'kuntrast ma' dan, il-pressjonijiet fuq il-prezzijiet jistgħu finalment ikunu aktar persistenti.
Ir-riskji klimatiċi dejjem jiżdiedu, kif juru l-kundizzjonijiet estremi tat-temp u n-nirien fis-selvaġġ u l-għargħar bla preċedent fis-sajf, huma wkoll ta' piż fuq il-prospettiva.
It-Tbassir Ekonomiku tas-Sajf 2023 jipprovdi aġġornament tat-Tbassir Ekonomiku tar-Rebbiegħa 2023, li ġie ppreżentat f'Mejju 2023.
Dan huwa tbassir interim, li fih il-prospettivi tal-PDG u tal-inflazzjoni għas-sitt l-akbar ekonomiji tal-Istati Membri tal-UE, taż-żona tal-euro u tal-UE kollha.
L-aktar żviluppi ekonomiċi riċenti għall-21 Stati Membri l-oħra, huma indirizzati fl-analiżi ġenerali u huma kkunsidrati fil-kalkolu tal-aggregati tal-UE u taż-żona tal-euro.
It-Tbassir tas-Sajf huwa bbażat fuq ġabra ta' suppożizzjonijiet tekniċi li jikkonċernaw ir-rati tal-kambju, ir-rati tal-imgħax u l-prezzijiet tal-komoditajiet b'data limitu tat-30 ta' Awwissu 2023.
Rigward id-data l-oħra kollha li tasal, inklużi s-suppożizzjonijiet dwar il-politiki tal-gvern, dan it-tbassir iqis l-informazzjoni sa u inkluż is-7 ta' Settembru 2023.
Kull sena il-Kummissjoni tippubblika żewġ rapporti ta' tbassir komprensivi (fir-rebbiegħa u fil-ħarifa) u żewġ rapporti ta' tbassir interim (fix-xitwa u fis-sajf).
L-edizzjoni tal-2023 tat-tbassir tas-sajf qed tiġi ppreżentata aktar tard milli f'okkażjonijiet preċedenti biex tkun tista' tinkorpora diversi rilaxxi ta' data ewlenin f'Lulju u Awwissu.
It-tbassir li jmiss tal-Kummissjoni se jkun it-Tbassir Ekonomiku tal-Ħarifa 2023.
Dan huwa skedat li jiġi ppubblikat f'Novembru 2023.
Dokument sħiħ: It-Tbassir Ekonomiku tas-Sajf 2023
L-ekonomija tal-UE sofriet żewġ xokkijiet kbar bil-pandemija u l-gwerra mhux provokata tar-Russja fl-Ukrajna.
Għalkemm ir-rata għolja ħafna tal-inflazzjoni issa qed tonqos, din ħalliet l-effett tagħha.
Wara perjodu ta’ dgħufija, it-tkabbir mistenni jirkupra ftit is-sena d-dieħla, sostnut minn suq tax-xogħol b’saħħtu, livelli baxxi rekord fir-rata tal-qgħad u tnaqqis fil-pressjonijiet fuq il-prezzijiet.
Filwaqt li l-ekonomija tagħna għadha fit-triq ta’ tkabbir, l-inċertezza għadha għolja u jeħtieġ li nimmonitorjaw ir-riskji mill-qrib.
L-implimentazzjoni tar-riformi u l-investimenti permezz tal-Faċilità għall-Irkupru u r-Reżiljenza tagħna tibqa’ ċentrali biex l-ekonomija tal-UE tinżamm fit-triq it-tajba.
Fix-xitwa li għaddiet l-UE evitat reċessjoni – li ma kinitx sfida żgħira meta jitqies l-kobor tax-xokkijiet li ffaċċjajna.
Din ir-reżiljenza, evidenti l-aktar fil-forza tas-suq tax-xogħol, hija xhieda tal-effettività tar-rispons tal-politika komuni tagħna.
Madankollu, il-bosta ostakli li qed jiffaċċjaw l-ekonomiji tagħna din is-sena wasslu għal momentum ta’ tkabbir aktar dgħajjef milli bassarna fir-rebbiegħa.
L-inflazzjoni qed tonqos, iżda b’rati differenti madwar l-UE.
U l-gwerra brutali tar-Russja kontra l-Ukrajna qed tkompli tikkawża mhux biss tbatija umana iżda tfixkil ekonomiku.
Madankollu, jeħtieġ li jkollna fiduċja u kunfidenza fil-futur tal-ekonomija Ewropea.
Hemm ħafna li nistgħu nagħmlu biex nappoġġaw tkabbir sostnut u sostenibbli.
L-implimentazzjoni effettiva tal-pjanijiet nazzjonali għall-irkupru u r-reżiljenza tibqa’ prijorità ewlenija.
Għandhom jiġu segwiti politiki fiskali prudenti u favorevoli għall-investiment, flimkien mal-isforzi li għaddejjin tal-banek ċentrali tagħna biex itaffu l-inflazzjoni.
Fl-aħħar nett, irridu naħdmu b’determinazzjoni biex nikkonkludu ftehim dwar ir-riforma tar-regoli fiskali tagħna sa tmiem is-sena.
Il-Kummissjoni tinsab sodisfatta bil-ftehim politiku li ntlaħaq illum bejn il-Parlament Ewropew u l-Kunsill tal-UE, rigward ir-Regolament dwar it-tariffi imposti mill-Aġenzija Ewropea għall-Mediċini (EMA).
Ir-regoli l-ġodda, proposti mill-Kummissjoni f'Diċembru 2022, se jiżguraw li dawn it-tariffi jirriflettu aħjar il-ħidma li twettaq l-EMA biex tivvaluta l-kwalità, is-sikurezza u l-effikaċja tal-mediċini qabel ma jiġu awtorizzati fl-UE, filwaqt li jippermettu lill-Aġenzija tkompli twassal eċċellenza xjentifika fl-evalwazzjoni u s-sorveljanza tal-mediċini tal-bniedem u dawk veterinarji.
Barra minn hekk, it-tariffi se jkopru aħjar il-kontribuzzjoni xjentifika importanti tal-awtoritajiet tal-Istati Membri għal dan il-proċess.
Meta l-kumpaniji jitolbu awtorizzazzjoni għall-kummerċjalizzazzjoni għal xi mediċina, iħallsu tariffa lill-EMA għall-valutazzjoni xjentifika rigoruża min-naħa tal-aġenzija.
Din it-tariffa tinkludi l-kumpens li tħallas l-EMA lill-awtoritajiet nazzjonali involuti fil-proċess tal-valutazzjoni.
Il-ftehim li ntlaħaq illum se jissimplifika l-istruttura tat-tariffi tal-EMA biex jiġi żgurat li t-tariffi jirriflettu aħjar il-kostijiet assoċjati kollha u jkunu aktar trasparenti fir-rigward tal-ammonti li jitħallsu lill-awtoritajiet nazzjonali.
Ir-regoli l-ġodda jintroduċu wkoll mekkaniżmu ta' monitoraġġ tal-kostijiet u l-flessibbiltà li t-tariffi jiġu aġġustati f'każ ta' bidliet sinifikanti fil-kostijiet sottostanti.
Jitqiesu wkoll l-ispeċifiċitajiet tas-settur farmaċewtiku veterinarju billi jiġi pprovdut tnaqqis immirat fit-tariffi ħalli tiġi appoġġata d-disponibbiltà tal-mediċini veterinarji.
Il-ftehim politiku li laħqu l-Parlament Ewropew u l-Kunsill issa hu soġġett għall-approvazzjoni formali taż-żewġ koleġiżlaturi.
Ladarba jiġi adottat, ir-Regolament se jidħol fis-seħħ fil-jum wara dak tal-pubblikazzjoni tiegħu fil-Ġurnal Uffiċjali.
Is-sistema tat-tariffi tal-Aġenzija Ewropea għall-Mediċini (EMA) — Valutazzjoni tal-impatt u proposta tal-Kummissjoni (europa.eu)
Nilqa’ b’sodisfazzjoni l-ftehim li ntlaħaq illum bejn il-Parlament Ewropew u l-Kunsill.
Dawn ir-regoli l-ġodda se jippermettu lill-Aġenzija tiġbor it-tariffi li jirriflettu aħjar il-funzjoni kruċjali tagħha li tivvaluta l-kwalità, is-sikurezza u l-effikaċja tal-mediċini fl-UE.
Se jippermettu wkoll lill-EMA tikkumpensa kif xieraq lill-awtoritajiet nazzjonali għall-kontribut xjentifiku tagħhom.
Il-ftehim tal-lum jimmarka avvanz ieħor fil-ħolqien ta’ Unjoni Ewropea tas-Saħħa b’saħħitha, sostenibbli u reżiljenti, li jkollha bħala wieħed mis-sisien tagħha EMA flessibbli u li tibqa’ valida fil-futur, kapaċi tadatta għal sfidi ġodda.
Illum, il-Kummissjoni ddeċidiet li tidentifika lir-Repubblika ta' Trinidad u Tobago bħala pajjiż li ma jikkooperax fil-ġlieda kontra s-sajd illegali, mhux irrappurtat u mhux irregolat (IUU), u tagħtiha “karta ħamra”.
Id-Deċiżjoni tal-lum hija bbażata fuq ir-Regolament IUU tal-UE, li jipprevedi qafas ta' kooperazzjoni mal-pajjiżi biex jiġi indirizzat is-sajd IUU u jiżgura li l-prodotti tas-sajd maqbuda legalment biss ikunu jistgħu jaċċessaw is-suq tal-UE.
Nuqqas ta' progress fl-indirizzar ta' nuqqasijiet serji
L-elenkar tal-pajjiż jirriżulta min-nuqqas ta' progress fl-indirizzar tan-nuqqasijiet serji deskritti fid-deċiżjoni ta' identifikazzjoni minn qabel ta' Trinidad u Tobago bħala pajjiż li ma jikkooperax, adottata f'April 2016.
Minkejja l-appoġġ tal-UE għal Trinidad u Tobago taħt id-djalogu IUU, kemm fir-rigward tar-reviżjoni tal-qafas legali kif ukoll fil-monitoraġġ, il-kontroll u s-sorveljanza, il-pajjiż ma għamilx biżżejjed progress biex jissodisfa r-rekwiżiti skont il-leġiżlazzjoni IUU.
B'mod partikolari, Trinidad u Tobago ma ppromulgawx qafas legali adegwat li jirregola l-attivitajiet tal-flotta tas-sajd nazzjonali fl-ilmijiet taħt il-ġuriżdizzjoni nazzjonali u lil hinn minnhom, u lanqas l-attivitajiet tal-bastimenti tas-sajd ta' pajjiżi terzi fil-portijiet nazzjonali.
Nuqqasijiet persistenti oħra huma relatati man-nuqqas ta' kontroll adegwat fuq il-flotta tas-sajd nazzjonali u l-flotot tas-sajd barranin li jidħlu f'port fil-pajjiż kif ukoll in-nuqqas ta' miżuri meħtieġa għall-waqfien u l-prevenzjoni ta' attivitajiet tas-sajd IUU.
Il-Kummissjoni se tkompli d-djalogu tagħha mal-awtoritajiet tar-Repubblika ta' Trinidad u Tobago biex tgħin lill-pajjiż jindirizza n-nuqqasijiet identifikati.
Wara l-proċedura ta' identifikazzjoni, il-Kummissjoni pproponiet lill-Kunsill li jelenka formalment lil Trinidad u Tobago bħala pajjiż li ma jikkooperax skont l-Artikolu 33 tar-Regolament IUU.
Il-ġlieda kontra s-sajd IUU hija parti mill-azzjonijiet tal-UE skont l-Aġenda 2030 għall-Iżvilupp Sostenibbli.
Hija l-kontribuzzjoni tal-UE għall-Għan 14 li jintemm is-sajd IUU u li jiġu kkonservati u użati b'mod sostenibbli l-oċeani, il-baħar u r-riżorsi tal-baħar.
L-approċċ ta' tolleranza żero għas-sajd IUU segwit mill-Kummissjoni huwa parti integrali mill-Patt Ekoloġiku Ewropew u mill-Istrateġija tal-UE għall-Bijodiversità.
Il-Kummissjoni tikkoopera ma' pajjiżi sħab bl-għan li ttejjeb il-governanza tas-sajd u tiżgura li l-Istati kollha jikkonformaw mal-obbligi internazzjonali tagħhom.
Is-sajd IUU huwa wieħed mill-aktar theddidiet serji għall-isfruttament sostenibbli tar-riżorsi akkwatiċi ħajjin, li jipperikola l-pedament stess tal-Politika Komuni tas-Sajd u l-isforzi internazzjonali tal-UE biex tippromwovi governanza aħjar tal-oċeani.
Is-sajd IUU jirrappreżenta wkoll periklu kbir għall-ambjent tal-baħar, għas-sostenibbiltà tal-istokkijiet tal-ħut u għall-bijodiversità tal-baħar.
Billi ssegwi l-Patt Ekoloġiku Ewropew u l-Aġenda 2030 għall-Iżvilupp Sostenibbli u l-Għan tagħha li tikkonserva u tuża b'mod sostenibbli l-oċeani, il-baħar u r-riżorsi tal-baħar, il-Kummissjoni tapplika approċċ ta' tolleranza żero għas-sajd IUU.
Bejn 11 u 26 miljun tunnellata ta' ħut jinqabdu illegalment kull sena, ammont li jikkorrispondi għal mill-inqas 15 % tal-qabdiet kollha fid-dinja.
Mistoqsijiet u Tweġibiet dwar in-nuqqas ta' kooperazzjoni tar-Repubblika ta' Trinidad u Tobago dwar is-sajd IUU
Is-sit web tal-Kummissjoni dwar is-Sajd Illegali, Mhux Rappurtat u Mhux Regolat (IUU)
Il-Kummissjoni hija impenjata bis-sħiħ favur is-sajd sostenibbli u l-governanza effiċjenti tal-oċeani.
Għandna tolleranza żero għas-sajd IUU u llum il-Kummissjoni ħadet azzjoni soda billi tat lil Trinidad u Tobago karta ħamra.
Madankollu, nibqgħu lesti li nkomplu d-djalogu tagħna ma’ Trinidad u Tobago biex nindirizzaw it-theddid li s-sajd IUU joħloq għas-sostenibbiltà tal-istokkijiet tal-ħut, il-komunitajiet kostali, is-sigurtà tal-ikel u l-għajxien tas-sajjieda li jirrispettaw ir-regoli.
Hija opportunità sabiħa li nkun preżenti f'Għawdex u nżur l-Iskola Primarja tan-Nadur.
Grazzi ħafna għall-merħba sabiħa.
L-ewwel nett, wara li urejtni l-klassijiet u x-xogħol li qed isir, nixtieq nagħti ġieħ lill-għalliema, lill-persunal hawnhekk fl-iskola u naturalment lill-istudenti għax-xogħol kbir li qed isir hawnhekk.
Jinħass li jinsab għaddej ħafna xogħol.
Huwa tanġibbli li hawn atmosfera tajba ħafna.
Huwa sabiħ li tara li qed taħdmu mat-tfal hawnhekk, u bażikament twittu t-triq tagħhom għall-futur.
Għalhekk, nirringrazzjakom minn qiegħ qalbi għax-xogħol eċċellenti tal-għalliema.
Grazzi ħafna ta' dan.
Din l-iskola hija tabilħaqq ġdida fjamanta.
Il-qoxra tal-bini, il-bini storiku ġie ppreservat, ġie rinnovat kompletament b'fondi minn NextGenerationEU.
U ninsab kuntent ħafna li qed nara li issa hija effiċjenti ħafna fl-użu tal-enerġija, għandha klassijiet spazjużi, għandha kwalità tal-arja aħjar, l-arja kundizzjonata taħdem permezz tal-pannelli solari tal-iskola stess — dan huwa pass għaqli għax hawn xemx bl-abbundanza, tistgħu tużawha — u nistgħu naraw it-tagħmir diġitali l-ġdid — kien tal-għaġeb naraw kemm l-iskola issa hija moderna u diġitalizzata.
It-tfal dehru rilassati u komdi u kif għedt, kien ta' pjaċir kbir li nara dan.
L-ambjent għandu rwol kbir bil-mod kif se tidħol fil-ħajja mill-iskola tiegħek u kemm hu ta' suċċess it-tagħlim.
Dan tabilħaqq ġie ffinanzjat taħt NextGenerationEU u huwa proġett kbir għall-gżejjer ta' Malta u Għawdex.
U naf li qed jitħejjew ħafna aktar proġetti bħal dan.
NextGenerationEU, il-pjan ta' investiment tagħna, qed jinvesti EUR 330 miljun hawnhekk f'Malta u Għawdex.
U tabilħaqq, għażiltu li tiddedikaw kważi 70 % ta' dan l-investiment għall-objettivi klimatiċi.
Dan huwa aktar mill-medja Ewropea.
Dan huwa eċċellenti.
U nixtieq nirringrazzjakom għal dan.
Intom fost l-ewwel pajjiżi li żiedu s-sehem tas-sorsi ta' enerġija rinnovabbli fit-taħlita tal-enerġija tagħkom.
L-enerġija rinnovabbli hija lokali.
Tagħtikom l-indipendenza.
Kif għidt, għandkom abbunanza ta' riżorsi - jiġifieri x-xemx u r-riħ — għalhekk dan se jgħin biex tissaħħaħ il-grilja tal-elettriku hawnhekk.
Dan huwa tant importanti, speċjalment meta wieħed iqis il-qtugħ tal-elettriku li kien hawn fis-sajf.
Irridu naħdmu flimkien sabiex dan ma jibqax iseħħ.
U wieħed mill-ingredjenti għal soluzzjoni huwa li tabilħaqq tissaħħaħ is-sistema tal-enerġija rinnovabbli.
Malta bażikament teħtieġ li tikkombina t-tkabbir qawwi tagħha ma' użu sostenibbli tar-riżorsi naturali tagħha.
U l-isforz u l-kompitu komuni tagħna huwa li nikkombinaw u nirrikonċiljaw it-tnejn li huma.
Naf li din hija sfida.
Iżda ninsab hawn ukoll illum biex ngħidilkom li l-Ewropa tinsab magħkom u se tkun magħkom tul it-triq kollha.
Kont f'Malta sentejn ilu biex inniedi l-pjan għall-irkupru u r-reżiljenza.
U huwa tajjeb li nara diġà sentejn wara, ir-riżultati tax-xogħol li bdejna dak iż-żmien.
Se nkomplu naħdmu fuq proġetti kbar oħra, għax hemm ħafna proġetti tajbin ippjanati.
Li nkun hawn f'Għawdex huwa wkoll mod tajjeb biex jinbeda s-Summit tal-MED9.
Grazzi ħafna tal-istedina.
Matul l-istorja, Malta kellha rwol strateġiku fir-reġjun tal-Mediterran.
Malta, bil-wirt kulturali uniku tagħha, tipproġetta l-valuri Ewropej tagħna fil-Mediterran.
Huwa impressjonanti.
U m'aħniex se ndumu hawn biżżejjed biex naraw it-teżori impressjonanti kollha li għandkom.
U jirrappreżentaw l-opportunitajiet kollha għall-kummerċ u l-investiment fl-enerġija rinnovabbli li l-Mediterran għandu x'joffri.
Fis-Summit, ser ikollna diskussjonijiet importanti dwar il-futur tar-reġjun tal-Mediterran.
U m'hemmx post aħjar li jkun hemm dawn id-diskussjonijiet minn hawn, f'salib it-toroq tal-Ewropa, l-Afrika u l-Lvant Nofsani.
Grazzi ħafna tal-istedina.
U grazzi ħafna tal-opportunità li nżuru din l-iskola.
Ħafna grazzi għal darb' oħra lill-persunal u lill-għalliema.
U grazzi ħafna lill-istudenti.
Il-Kummissjoni Ewropea llum ippubblikat qafas konġunt ta' kompetenza finanzjarja tal-UE u l-OECD għat-tfal u l-adolexxenti.
Il-qafas huwa mfassal biex jgħin fit-titjib tal-litteriżmu finanzjarju taż-żgħar sabiex ikunu lesti jieħdu deċiżjonijiet infurmati tajjeb dwar il-finanzi personali sew llum kif ukoll - aktar importanti - aktar tard fil-ħajja.
L-objettiv tal-qafas huwa li jistabbilixxi fehim kondiviż fost l-Istati Membri u l-prattikanti tal-ħiliet essenzjali ta' litteriżmu finanzjarju li jeħtieġu t-tfal u ż-żgħażagħ.
Fuq dik il-bażi, il-qafas jista' jappoġġa l-iżvilupp ta' politiki, programmi u materjal tat-tagħlim tal-litteriżmu finanzjarju minn partijiet ikkonċernati pubbliċi, privati u dawk mingħajr skop ta' qligħ.
Il-Kummissjoni u l-OECD issa se jiffukaw fuq l-inkoraġġiment u l-appoġġ għall-adozzjoni tal-qafas mill-awtoritajiet nazzjonali, il-prattikanti u partijiet ikkonċernati oħra.
L-effettività tal-qafas tiddependi fuq l-istabbiliment ta' fehim kondiviż tal-litteriżmu finanzjarju fost diversi partijiet ikkonċernati madwar l-Istati Membri u r-rieda tagħhom ta' kemm jużaw il-qafas kif ukoll ta' kemm jikkontribwixxu b'mod attiv għat-tisħiħ tal-impatt tal-politiki u l-inizjattivi tal-litteriżmu finanzjarju.
Fit-2 ta' Ottubru 2023 se ssir attività ta' tnedija għall-qafas fi Brussell.
Aktar informazzjoni dwar l-attività tinkiseb minn hawnhekk.
Il-Kummissjoni Ewropea u l-Organizzazzjoni għall-Kooperazzjoni u l-Iżvilupp Ekonomiku/in-Network Internazzjonali dwar l-Edukazzjoni Finanzjarja (OECD/INFE) żviluppaw dan il-qafas fil-kuntest tal-Pjan ta' Azzjoni tal-Unjoni tas-Swieq Kapitali tal-2020 (Action 7: “Empowering citizens through financial literacy”) (L-għoti tas-setgħa liċ-ċittadini permezz tal-litteriżmu finanzjarju), u bħala parti mill-programm ta' ħidma tal-OECD/INFE.
Dan il-qafas isegwi mill-pubblikazzjoni aktar bikrija ta' qafas simili għall-adulti f'Jannar 2022.
Il-ħtieġa li jittejbu l-livelli ta' litteriżmu finanzjarju fl-UE hija rilevanti daqs qatt qabel, kif muri mill-istħarriġ reċenti tal-Ewrobarometru tal-2023 dwar il-litteriżmu finanzjarju.
Dak l-istudju kkonferma li l-livelli ġenerali tal-litteriżmu finanzjarju fl-UE għadhom baxxi b'mod allarmanti.
Wera wkoll li b'mod ġenerali ż-żgħażagħ għandhom it-tendenza li jkollhom inqas għarfien finanzjarju u jkollhom imġiba finanzjarja inqas prudenti minn persuni akbar fl-età.
Skont l-istħarriġ tal-Ewrobarometru Flash ta' Ottubru 2022 dwar il-prodotti finanzjarji għall-konsumatur, iż-żgħażagħ huma wkoll inqas kunfidenti mill-ġenerazzjonijiet akbar fl-età meta jiġu biex jimmaniġġjaw il-finanzi personali tagħhom.
Fl-istess ħin, iż-żgħażagħ huma aktar attirati lejn strumenti finanzjarji aktar riskjużi, bħall-kriptoassi.
Għandhom ukoll aktar fiduċja fil-midja soċjali bħala sors ta' informazzjoni u jħossuhom aktar siguri meta jagħmlu tranżazzjonijiet finanzjarji permezz tal-internet jew l-apps.
Dan jindika li l-inizjattivi mmirati lejn iż-żgħażagħ li jkollhom l-għan li jgħollu l-livelli ta' litteriżmu finanzjarju jista' jkollhom impatt partikolari.
Bħall-qafas għall-adulti, il-qafas għat-tfal u ż-żgħażagħ huwa akkumpanjat minn għodda bl-excel li tiffaċilita n-navigazzjoni u l-filtrazzjoni tal-kompetenzi skont il-ħtiġijiet tal-utenti.
Qafas ta' kompetenza finanzjarja għat-tfal u ż-żgħażagħ
Ir-relazzjoni tagħna mal-flus tibda minn età żgħira ħafna u d-drawwiet li naqbdu meta nkunu għadna żgħażagħ jibqgħu magħna matul ħajjitna.
Huwa għalhekk li l-qafas tal-lum huwa daqshekk importanti.
Qegħdin ngħammru liż-żgħażagħ b’għarfien espert sabiex jista’ jkollhom relazzjoni infurmata u b’saħħitha mal-flus u jkunu jistgħu jieħdu deċiżjonijiet dwar il-flus li jkunu fl-aħjar interess tagħhom.
Fi żmien ta’ żieda fid-diġitalizzazzjoni finanzjarja u ta’ sfidi ekonomiċi kbar, inkluża inflazzjoni għolja persistenti, qed issir dejjem aktar importanti li wieħed ikun jifhem xi ftit dwar il-finanzi.
Il-qafas huwa parti integrali mill-Pjan ta’ Azzjoni tal-Unjoni tas-Swieq Kapitali tagħna u jqarribna lejn il-kisba ta’ suq uniku fejn il-konsumaturi - żgħażagħ u anzjani - jistgħu jinnavigaw is-swieq kapitali b’mod kunfidenti.
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Numru tat-telefown: (+32) 2 28 40172 (BXL)
Numru tal-mobile: (+32) 477 99 11 57
Numru tat-telefown: (+33) 3 881 74 005 (STR)
Numru tat-telefown: +32 228 40081 (BXL) (BXL)
Numru tal-mobile: +32 477 99 20 73
MT_article7.png L-UE għandha għodod biex tipproteġi l-valuri u l-baġit tagħha meta jkun hemm riskju ta' ksur minn stat membru.
Skopri kif jaħdmu dawn il-mekkaniżmi.
L-Unjoni Ewropea hija bbażata fuq valuri komuni li jorbtu lill-pajjiżi u lin-nies flimkien.
Dawn il-valuri ilhom stabbiliti mill-bidu nett fit-Trattat dwar l-Unjoni Ewropea, fl-Artikolu 2.
Dawn jinkludu r-rispett għad-dinjità tal-bniedem, il-libertà, id-demokrazija, l-ugwaljanza, l-istat tad-dritt u r-rispett għad-drittijiet tal-bniedem.
Il-ssur tal-valuri tal-UE minn stat membru jiġġustifika reazzjoni fil-livell tal-UE.
L-istat tad-dritt huwa wieħed mill-valuri tal-UE u prinċipju ewlieni fl-istati demokratiċi peress li jgħin biex jiġu żgurati l-ġustizzja u t-trasparenza, fost oħrajn.
Il-prinċipju tal-istat tad-dritt ifisser li l-gvernijiet għandhom ikunu marbuta bil-liġi, li m'għandhomx jieħdu deċiżjonijiet arbitrarji u li ċ-ċittadini għandhom ikunu jistgħu jikkontestaw l-azzjonijiet tagħhom fi qrati indipendenti.
Jistabbilixxi wkoll il-ġlieda kontra l-korruzzjoni, li tiffavorixxi b'mod inġust lil xi wħud għad-detriment ta' oħrajn, u s-salvagwardja tal- libertà tal-media , u b'hekk tiżgura li l-pubbliku jkun infurmat sew dwar il-ħidma tal-gvern.
F'dawn l-aħħar snin il-Parlament Ewropew kien qed idoqq l-allarm dwar is-sitwazzjoni li qed tmur għall-agħar rigward l-istat tad-dritt f'xi pajjiżi tal-UE.
Il-MPE ilhom jieħdu azzjoni u ripetutament jitolbu lill-Kummissjoni Ewropea u lill-istati membri biex jipproteġu l-valuri tal-UE u l-baġit.
Il-proċedura tal-Artikolu 7
Il-proċedura taħt l-Artikolu 7 tat-Trattat dwar l-Unjoni Ewropea ġiet introdotta mit-Trattat ta' Amsterdam fl-1997.
Dan jinkludi żewġ mekkaniżmi għall-protezzjoni tal-valuri tal-UE:
Miżuri preventivi, jekk ikun hemm riskju ċar ta' ksur tal-valuri tal-UE
Sanzjonijiet, jekk tali ksur ikun diġà seħħ.
Sanzjonijiet possibbli kontra l-pajjiż tal-UE kkonċernat mhumiex definiti b'mod ċar fit-trattati tal-UE, iżda jistgħu jinkludu s-sospensjoni tad-drittijiet tal-vot fil-Kunsill u l-Kunsill Ewropew.
Għaż-żewġ mekkaniżmi, id-deċiżjoni finali jeħtieġ li tittieħed mir-rappreżentanti tal-istati membri fil-Kunsill.
Il-limiti biex tintlaħaq deċiżjoni huma differenti:
Għall-mekkaniżmu preventiv, deċiżjoni fil-Kunsill teħtieġ maġġoranza ta' erba' minn ħamsa tal-istati membri.
Biex tiġi determinata l-eżistenza ta' ksur, hija meħtieġa l-unanimità fost il-kapijiet ta' stat u ta' gvern tal-UE.
Il-pajjiż tal-UE kkonċernat ma jieħu sehem fl-ebda vot.
Regoli biex jipproteġu l-baġit tal-UE
Fl-2020, il-MPE approvaw regolament imfassal biex jipproteġi l-fondi tal-UE milli jintużaw b'mod mhux xieraq mill-istati membri - dan huwa magħruf bħala l-mekkaniżmu tal-kundizzjonalità tal-istat tad-dritt.
Il-Parlament ħeġġeġ biex dan japplika mhux biss meta l-fondi tal-UE jintużaw ħażin direttament, bħal każijiet ta' korruzzjoni jew frodi, iżda wkoll meta ksur sistemiku tal-valuri fundamentali jirriskja li jaffettwa l-ġestjoni tal-fondi tal-UE.
Dan ifisser li r-rispett tal-istat tad-dritt u valuri oħra huwa kundizzjoni għall-istati membri biex jiksbu fondi tal-UE, peress li l-flus jistgħu jinżammu minn pajjiżi li fihom ksur stabbilit tal-istat tad-dritt jikkomprometti l-ġestjoni tal-fondi tal-UE.
Jekk il-Kummissjoni hija tal-fehma li stat membru qed jikser il-liġi tal-UE, li jfisser li ma tapplikax ir-regoli miftiehma fil-livell tal-UE, tista' tibda proċedimenti ta' ksur quddiem il-Qorti Ewropea tal-Ġustizzja li jistgħu jwasslu għal sanzjonijiet finanzjarji kontra l-pajjiż.
Il-Parlament qed jifli bir-reqqa s-sitwazzjoni tad-dritt fil-pajjiżi tal-UE, u jħejji rapporti li jenfasizzaw il-problemi u jitolbu azzjoni, inkluż ir-rapport dwar id-drittijiet fundamentali fl-2020 u l-2021 .
Mill-2020, il-Kummissjoni tippubblika rapport annwali dwar l-istat tad-dritt li jimmonitorja kemm żviluppi pożittivi kif ukoll negattivi relatati mal-istat tad-dritt fl-istati membri kollha.
Il-bnadar tal-UE u tal-Ungerija jtajru quddiem crest Ungeriż.
L-azzjonijiet tal-Parlament rigward l-istat tad-dritt fl-Ungerija u fil-Polonja
Il-MPE bdew il-proċedura tal-Artikolu 7 għall-ewwel darba fl-2018 meta talbu lill-Kunsill biex jiddetermina jekk l-Ungerija hijiex f'riskju li tikser il-valuri fundaturi tal-UE.
Huma qajmu numru ta' tħassib dwar il-funzjonament tal-istituzzjonijiet tal-pajjiż, inklużi problemi bis-sistema elettorali, l-indipendenza tal-ġudikatura u r-rispett għad-drittijiet u l-libertajiet taċ-ċittadini.
Il-Parlament appoġġa proposta simili mill-Kummissjoni rigward il-Polonja.
Fil-15 ta' Settembru 2022, il-Parlament qal li s-sitwazzjoni fl-Ungerija marret għall-agħar b'tali mod li l-pajjiż sar "awtokrazija elettorali", sistema kostituzzjonali li fiha jseħħu l-elezzjonijiet, iżda r-rispett għan-normi u l-istandards demokratiċi huwa nieqes.
Ir-rapport tal-Parlament stabbilixxa kif il-valuri tal-UE fil-pajjiż komplew jiddeterjoraw mill-2018 'l hawn, permezz tal-"isforzi intenzjonati u sistematiċi tal-gvern Ungeriż".
Il-MPE qalu li n-nuqqas ta' azzjoni tal-UE aggravat ir-rigress demokratiku, u li parti mill-fondi tal-UE għandhom jinżammu sakemm il-pajjiż jikkonforma mar-rakkomandazzjonijiet tal-UE u s-sentenzi tal-qorti.
Fit-18 ta' Settembru, il-Kummissjoni pproponiet li tissospendi l-ħlas ta' €7.5 biljun ta' finanzjament tal-UE lill-Ungerija minħabba tħassib dwar l-istat tad-dritt biex tiżgura l-protezzjoni tal-baġit tal-UE u l-interessi finanzjarji tal-UE.
Il-MPE li ggwidaw ir-regoli biex jipproteġu l-baġit tal-UE permezz tal-Parlament laqgħu l-proposta , waqt li appellaw lill-pajjiżi tal-UE fil-Kunsill biex jieħdu l-passi li jmiss.
Fl-1 ta' Ġunju 2023, fid-dawl tal-Presidenza Ungeriża li jmiss tal-Kunsill tal-UE li tibda f'Lulju 2024, il-Parlament ikkritika mill-ġdid l-iżviluppi fl-Ungerija .
Il-Membri tal-PE irrimarkaw dwar id-deċiżjonijiet permezz ta' digriet, l-attakki fuq id-drittijiet u l-għalliema u l-komunità LGBTIQ+, u l-korruzzjoni sistemika.
Huma kkundannaw il-kampanji kontra l-UE tal-gvern Ungeriż, u kkontestaw l-adegwatezza tal-Ungerija li tieħu f'idejha l-presidenza.
Huma tennew ukoll tħassib dwar l-użu ħażin tal-fondi tal-UE.
Fl-11 ta' Lulju 2023, il-Membri tal-PE kkundannaw l-aħħar rigress tal-valuri tal-UE fil-Polonja .
Ir-riżoluzzjoni ffukat fuq ir-reviżjoni reċenti tar-regoli elettorali tal-Polonja; dwar il-korp amministrattiv il-ġdid li għandu s-setgħa li jwaqqaf individwi minn kariga pubblika, li, skont il-kritiċi, jimmira lejn figuri tal-oppożizzjoni; u dwar aktar tħassib dwar l-indipendenza ġudizzjarja.
Dan l-artikolu ġie ppubblikat oriġinarjament fl-2018 u ġie aġġornat diversi drabi.
L-aktar aġġornament reċenti kien f'Settembru 2023.
Għaliex l-UE għandha tibni regolament dwar il-kripto biex trawwem l-innovazzjoni u tipproteġi lill-utenti u kif għandha tagħmel dan?
L-użu tal-kriptoassi u t-teknoloġija warajhom wera li huwa promettenti immens u problematiku.
Huwa għalhekk li l -UE qed taħdem fuq regoli li jgħinu biex tingħata spinta lill-iżvilupp ta' dawn it-teknoloġiji u l-użu tagħhom fl-UE , filwaqt li jiġu protetti l-utenti.
Aqra aktar dwar it -trasformazzjoni diġitali tal-UE
Riskji ta' kriptoassi
Parti mill-attrazzjoni tal-kriptoassi qed tevita l-ħtieġa ta' reġistru ċentrali u istituzzjoni, li tippermetti tranżazzjonijiet siguri u sempliċi bejn żewġ partijiet mingħajr intermedjarju.
Dan ħoloq ħtieġa għal leġiżlazzjoni ġdida tal-UE biex tiżdied il-protezzjoni kontra riskji sostanzjali.
Riskji għall-konsumaturi, il-kumpaniji u s-swieq
Ir-regolamenti l-ġodda għandhom l-għan li jindirizzaw ħafna riskji maħluqa mill-kriptoassi.
Bħalissa, meta jittrattaw il-kriptoassi, in-nies mhumiex koperti mir-regoli tal-UE dwar il- protezzjoni tal-konsumatur u spiss ma jkunux infurmati tajjeb dwar ir-riskji, li jista' jfisser li jitilfu l-flus.
L-użu mifrux tal-kriptoassi mingħajr regolamentazzjoni jista' jixpruna l- instabbiltà finanzjarja , il- manipulazzjoni tas-suq u l- kriminalità finanzjarja .
Peress li t-tranżazzjonijiet huma fil-biċċa l-kbira anonimi, il-kriptovaluti jintużaw b'mod wiesa' għal attivitajiet kriminali .
Wara l-gwerra tal-Ukrajna, il-pajjiżi tal-UE llimitaw il-kummerċ mal-kriptoassi għall-użu fir-Russja jew ma' entità Russa.
It-teknoloġija tuża kwantitajiet kbar ta' elettriku, li jirriżulta f' impronta ambjentali għolja .
Skont l-istimi, il-konsum tal-enerġija tal-bitcoin huwa daqs dak ta' pajjiż żgħir.
Aqra aktar dwar il- Patt Ekoloġiku u l-miżuri tal-UE biex jiġi indirizzat it-tibdil fil-klima
Il-benefiċċji tar-regolamentazzjoni l-ġdida tal-UE dwar il-kripto
L-UE ilha taħdem fuq regoli ġodda li jirregolaw is-Swieq fil-Kriptoassi (MiCA) biex tagħti spinta lill-potenzjal tal-kriptoassi u trażżan it-theddid potenzjali.
F'Ġunju 2022 intlaħaq ftehim proviżorju mill-Parlament u mill-Kunsill.
Dan ġie approvat formalment mill-Parlament f'April 2023 u mill-pajjiżi tal-UE fil-Kunsill f'Mejju 2023, li kien l-aħħar pass tal-proċess leġiżlattiv.
Sabiex jinkoraġġixxu l-iżvilupp u l-użu ta' dawn it-teknoloġiji, ir-regoli l-ġodda għandhom l-għan li jipprovdu ċertezza legali, jappoġġaw l-innovazzjoni, jipproteġu l-konsumaturi u l-investituri u jiżguraw l-istabbiltà finanzjarja.
L-iżgurar tal-istabbiltà finanzjarja u l-protezzjoni tal-konsumatur
Billi jirregolaw l-offerti pubbliċi tal-kriptoassi, ir-regoli jiżguraw l-istabbiltà finanzjarja.
Ir-regoli jkopru t-trasparenza, l-iżvelar, l-awtorizzazzjoni u s-superviżjoni tat-tranżazzjonijiet.
Il-Membri tal-PE jridu li l-ħruġ ta' wħud mit-tokens jiġi ssorveljat mill- Awtorità Ewropea tat-Titoli u s-Swieq u mill- Awtorità Bankarja Ewropea .
In-negozji li jittrattaw il-kriptoassi se jkollhom jinfurmaw aħjar lill-konsumaturi dwar ir-riskji, l-ispejjeż u l-imposti.
Il-Parlament adotta wkoll regoli f'Marzu 2022 dwar l-użu ta' teknoloġiji tar-reġistru distribwit , bħall-blockchain, għall-kummerċ tal-kriptoassi.
Tali teknoloġiji jippermettu r-reġistrazzjoni ta' interazzjonijiet u t-trasferiment ta' kriptoassi.
L-għan ta' din il-leġiżlazzjoni huwa li tinkoraġġixxi l-iżvilupp ta' soluzzjonijiet għan-negozjar fil-kriptoassi , filwaqt li tippreserva livell għoli ta' stabbiltà finanzjarja, trasparenza u integrità tas-suq.
It-tnaqqis tal-marka tal-karbonju tal-kriptomuniti
Biex titnaqqas il-marka tal-karbonju għolja tal-kriptoassi, ir-regoli tal-MiCA jobbligaw lill-fornituri sinifikanti ta' servizzi tal-kriptoassi jiddivulgaw il-konsum tal-enerġija tagħhom.
Il-prevenzjoni tal-użu ta' kriptoflus għal attivitajiet kriminali
F'April 2023, il-Parlament approva wkoll regoli tal-UE li jippermettu t-traċċar u l-identifikazzjoni ta' trasferimenti ta' kriptoassi , biex jiġi evitat l-użu tagħhom fil-ħasil tal-flus, il-finanzjament tat-terroriżmu u reati oħra.
Il-liġi l-ġdida tippermetti wkoll l-imblukkar ta' tranżazzjonijiet suspettużi.
Ir-regoli jkopru tranżazzjonijiet ta' kriptoassi ta' aktar minn EUR 1000.
L-indirizzar tal-evażjoni tat-taxxa u l-evitar tat-taxxa
F'Ottubru 2022, il- Parlament appella biex il-pajjiżi tal-UE jikkoordinaw aħjar dwar l-intaxxar tal-kriptoassi , filwaqt li qal li dawn iridu jkunu soġġetti għal tassazzjoni ġusta, trasparenti u effettiva, iżda li l-awtoritajiet għandhom jikkunsidraw trattament tat-taxxa simplifikat għal negozjanti okkażjonali jew żgħar u tranżazzjonijiet żgħar.
Il-membri qalu blockchain tista’ tiffaċilita l-ġbir effiċjenti tat-taxxa.
X’inhuma l-kriptoassi, il-kriptomuniti, it-tokens u l-istablecoins?
Il-kriptoassi huma assi diġitali li jistgħu jintużaw bħala mezz ta’ skambju jew għal investimenti.
Għall-kuntrarju tas-servizzi bankarji tradizzjonali, m’hemmx bżonn ta’ reġistru ċentrali — dawn huma bbażati fuq teknoloġija ta’ reġistru distribwit li tippermetti li t-tranżazzjonijiet jiġu rreġistrati b’mod sigur minn netwerk ta’ kompjuters.
Huma privati; mhux maħruġa jew iggarantiti minn bank ċentrali jew awtorità pubblika.
"Crypto" fi ħjiel ta’ isimhom għas-sigurtà — huma assigurati bil-kriptografija.
L-ewwel kriptoassi kienu l-bitcoins, introdotti fl-2008 bħala kriptomunita — metodu ta’ ħlas alternattiv għall-muniti maħruġa mill-bank ċentrali.
Sal-2020, kien hemm 5,600 kriptovaluta differenti b’valur globali stmat ta’ EUR 250 biljun (għadu sehem relattivament żgħir tal-valur tal-flus kollha).
Din il-ġenerazzjoni ta’ kriptoassi ġeneralment ma tkunx appoġġata b’assi li jkollhom valur intrinsiku u l-valur tagħhom spiss ikun pjuttost volatili, u dan jillimita l-użu prattiku tagħhom, u b’hekk dawn jinbidlu f’forma ta’ investiment riskjuż aktar milli f’munita utli.
It- tokens huma kriptoassi aktar ġodda; huma rappreżentazzjoni diġitali ta’ interessi jew drittijiet għal ċerti assi.
Dawn tipikament jinħarġu biex jiġbru l-kapital għal proġetti intraprenditorjali ġodda jew negozji ġodda.
L-introduzzjoni ta’ prodotti ġodda bħall- istablecoins li jistgħu jkunu metodu ta’ pagament aktar stabbli peress li l-valur tagħhom huwa sostnut minn assi reali ġġib magħha possibbiltajiet ġodda għall-innovazzjoni u l-użu fuq skala akbar.
Aktar dwar x’tagħmel l-UE biex tieħu vantaġġ mill-opportunitajiet diġitali
Ir-regolazzjoni tal-intelliġenza artifiċjali
L-Att tal-UE dwar is-Swieq Diġitali u l-Att dwar is-Servizzi Diġitali spjegati
Regoli ġodda tal-UE dwar iċ-ċibersigurtà
Soluzzjonijiet tal-UE għall-kriżi tas-semikondutturi
Protezzjoni gamers online
Ara l-progress leġiżlattiv: is-swieq tal-kriptoassi [EN]
Osservatorju leġiżlattiv: Swieq fil-Kriptoassi [EN]
Tgħarrif: Swieq fil-kriptoassi (MiCA) [EN]
Ara l-progress leġiżlattiv: trasferimenti ta’ kriptoassi [EN]
Pakkett dwar il-Finanzi Diġitali [EN]
Is-sit web tal-Kunsill: skeda ta’ żmien għall-finanzi diġitali
Skopri dwar fjuwils alternattivi għall-karozzi u l-azzjonijiet tal-UE biex iżżid l-użu tagħhom biex tnaqqas l-emissjonijiet tal-karbonju.
It-trasport bit-triq jammonta għal madwar għoxrin fil-mija tal-emissjonijiet tal-karbonju fl-UE.
L-UE trid tnaqqas l-impatt tagħha fuq il-klima billi tippromwovi l-użu ta' fjuwils rinnovabbli u b'livell baxx ta' emissjonijiet tal-karbonju.
Aqra aktar fatti u ċifri dwar l-emissjonijiet tas-CO2 mill-karozzi
X'inhuma t-tipi differenti ta' fjuwils alternattivi?
Il-fjuwils alternattivi huma fjuwils jew sorsi tal-enerġija użati biex jissostitwixxu l-fjuwils fossili fit-trasport, li jistgħu jgħinu fid-dekarbonizzazzjoni tas-settur.
Fjuwils alternattivi għal vetturi b'emissjonijiet żero
Il-fjuwils alternattivi għall-vetturi b'emissjonijiet żero jinkludu l-elettriku, l-idroġenu u l-ammonijaka.
L-elettriku għall-karozzi jiġi minn sorsi differenti: impjanti tal-enerġija li jaħarqu fjuwils fossili, sorsi ta' enerġija rinnovabbli u impjanti tal-enerġija nukleari.
Il-vetturi elettriċi ma jarmu l-ebda sustanza li tniġġes, filwaqt li l-konfigurazzjonijiet ibridi jirrikjedu inqas żejt u jnaqqsu l-emissjonijiet tas-CO2.
L-idroġenu , li spiss jintuża għal vetturi tqal tat-triq u li għadu fl-istadji bikrija tiegħu, jiġi estratt mill-ilma jew minn komposti organiċi.
L-impatt ambjentali u l-effiċjenza enerġetika tal-idroġenu jiddependu minn kif jiġi prodott, jiġifieri permezz ta' sorsi rinnovabbli bħax-xemx, ir-riħ jew il-bijogass jew bl-użu tal-fjuwils fossili.
L-ammonijaka tista' tikkontribwixxi għal tnaqqis sostanzjali fl-emissjonijiet ġenerali tas-CO2 peress li l-uniċi prodotti sekondarji tal-ammonijaka huma l-ilma u n-nitroġenu.
Aqra dwar l-benefiċċji tal-idroġenu rinnovabbli għall-UE
Il-fjuwils rinnovabbli
Il-fjuwils rinnovabbli jinkludu l-fjuwils tal-bijomassa u l-bijofjuwils, il-fjuwils sintetiċi u paraffiniċi, inkluża l-ammonijaka (imsemmija hawn fuq), prodotti minn enerġija rinnovabbli.
Il-bijofjuwils huma fjuwils bijodegradabbli, manifatturati domestikament minn żjut veġetali, xaħmijiet tal-annimali, jew xaħam mir-ristoranti riċiklat.
Bħalissa dawn huma fost l-aktar tipi importanti ta' fjuwils alternattivi, li jammontaw għal 4.4% tal-konsum tal-fjuwil fit-trasport tal-UE .
Jistgħu jikkontribwixxu għal tnaqqis sostanzjali fl-emissjonijiet ġenerali tas-CO2, jekk jiġu prodotti b'mod sostenibbli.
Madankollu, hemm riskju li jużaw art li kieku kienet tintuża għal skopijiet oħra bħal pereżempju għall-produzzjoni tal-ikel jew tal-għelejjel.
Fjuwils b'livell baxx ta' emissjonijiet ta' karbonju bbażati fuq il-gass naturali
Hemm fjuwils oħra li jistgħu jgħinu biex jitnaqqsu l-emissjonijiet fit-triq lejn il-kisba ta' emissjonijiet żero mit-trasport.
il-gass likwifikat miż-żejt (LPG) li huwa derivat miż-żejt mhux raffinat u mill-gass naturali, u fil-futur ukoll mill-bijomassa.
Dan jarmi 35% inqas CO2 mill-faħam, 12% inqas CO2 miż-żejt u kważi ebda partikola tal-arja fina perikoluża.
Hemm infrastruttura stabbilita sew għal-LPG għall-vetturi, li f'xi pajjiżi huwa magħruf ukoll bħala awtogass, iżda hekk kif l-istandards qed isiru aktar stretti, l-LPG mhux se jkun jista' jipprovdi t-tnaqqis qawwi li hemm bżonn fl-emissjonijiet.
il-gass naturali kkompressat (CNG) li jiġi prodott billi jiġi kkompressat il-gass naturali (normalment il-metan).
il-gass naturali likwifikat (LNG) li jiġi prodott bil-purifikazzjoni tal-gass naturali (normalment il-metan) u billi jitkessaħ ħafna biex jinbidel f'likwidu.
Dan m'għandux potenzjal sinifikanti biex inaqqas l-emissjonijiet u għalhekk il-Membri tal-PE ma jappoġġawx l-użu tiegħu fit-trasport bit-triq.
il-fjuwils sintetiċi u paraffiniċi li jiġu prodotti bl-użu tal-bijomassa jew tal-gass naturali, kif ukoll taż-żjut veġetali jew tax-xaħmijiet tal-annimali.
Kemm hemm vetturi li jaħdmu bi fjuwil alternattiv fl-Ewropa?
Madwar 5% tal-karozzi u l-vannijiet li joperaw illum fl-UE jużaw fjuwils alternattivi.
Fl-2022, l-għadd ta' vetturi elettriċi fl-UE żdied għal aktar minn 4.4 miljun, 16-il darba aktar mill-2015.
Fl-2022, mis-6,820,556 karozza fil-Portugall, 156,472 użaw fjuwils alternattivi.
Minn dawn, 103,706 kienu elettriċi u ibridi.
Il-bidla għal vetturi b'emissjonijiet żero trid timxi id f'id ma' infrastruttura komprensiva tal-istazzjonijiet tal-irriċarġjar u tar-riforniment.
Bħalissa, hemm madwar 360,000 punt tal-irriċarġjar elettriku aċċessibbli għall-pubbliku fl-UE, iżda l-biċċa l-kbira tagħhom huma kkonċentrati fi ftit pajjiżi biss (in-Netherlands, il-Ġermanja, Franza, l-Italja u l-Iżvezja).
L-UE kif trid iżżid l-użu tal-fjuwils sostenibbli?
Fost iż-żieda fil-prezzijiet tal-fjuwil u f'konformità mal-għanijiet klimatiċi tal-UE biex tnaqqas l-emissjonijiet tal-gassijiet serra b'mill-inqas 55% sal-2030, l-UE qed tieħu azzjoni biex tħeġġeġ l-użu ta' fjuwils alternattivi.
Aqra aktar dwar il-miżuri tal-UE biex tnaqqas l-emissjonijiet tas-CO2 .
Żieda fl-għadd ta' stazzjonijiet tal-iċċarġjar u tar-riforniment
F'Marzu 2023, il- Parlament u l-Kunsill qablu dwar miri nazzjonali obbligatorji għall-varar ta' infrastruttura tal-fjuwils alternattivi għall-karozzi u t-trakkijiet.
Il-Parlament adotta r-regoli matul il-plenarja ta' Lulju.
Matul in-negozjati, il-Membri tal-PE insistew għal aktar stazzjonijiet tal-iċċarġjar fit-toroq ewlenin tal-UE u ġabriet siguri ta' ċċarġjar elettriku għall-karozzi b'output ta' mill-inqas 400 kW kull 60 kilometru sal-2026, li jiżdied għal 600 kW sal-2028.
Għandu jkun hemm stazzjonijiet tal-iċċarġjar darba kull 120 kilometru għat-trakkijiet u l-karozzi tal-linja sal-2028 fuq in- Networks tat-Trasport Trans-Ewropej ewlenin (TEN-T), b'output tal-enerġija minn 1 400 kW sa 2 800 kW skont it-triq.
Sa tmiem l-2030, kull żona ta' parkeġġ sigura għall-vetturi tqal trid tinkludi mill-inqas stazzjon wieħed tal-irriċarġjar b'output tal-potenza ta' 100 kW.
Sal-2031, se jkun hemm stazzjonijiet tar-riforniment tal-idroġenu mill-inqas kull 200 kilometru tul it-toroq ewlenin.
Fl-2021, kien hemm biss 136 punt ta' riforniment tal-idroġenu fl-UE.
Ir-regoli aġġornati jipprevedu wkoll iċċarġjar u ħlasijiet aktar sempliċi.
Il-Membri tal-PE żguraw li, sal-2027, il-Kummissjoni trid tistabbilixxi "bażi tad-data" tal-UE dwar id-data dwar il-fjuwils alternattivi biex tinforma lill-konsumaturi dwar id-disponibbiltà, il-ħinijiet ta' stennija u l-prezzijiet fi stazzjonijiet differenti.
Id-Direttiva dwar l-Infrastruttura tal-Fjuwils Alternattivi tinkludi wkoll dispożizzjonijiet għas-setturi marittimi u tal-avjazzjoni.
Skopri kif se jikkontribwixxu għat- tnaqqis tal-emissjonijiet mill-ajruplani u l-vapuri.
Il-promozzjoni tal-bejgħ ta' vetturi nodfa
Il-pjan ta' rkupru tal-UE mill-pandemija tal-COVID-19, in- NextGenerationEU , jinkludi EUR 20 biljun li jistgħu jintużaw biex tingħata spinta lill-bejgħ ta' vetturi nodfa.
L-UE qed tistabbilixxi wkoll limiti aktar stretti għall-emissjonijiet tas-CO2 għal karozzi ġodda li se jħeġġu l-użu ta' fjuwils sostenibbli.
Fl-2035, il-karozzi l-ġodda se jkollhom ikunu ħielsa mill-emissjonijiet.
Infografika tal-Kunsill dwar Lesti għall-mira ta' 55 %: lejn trasport aktar sostenibbli
Daqqa t'għajn (EPRS, Lulju 2023) [EN]
Mappa tal-punti ta' alimentazzjoni tal-idroġenu fl-UE [EN]
Osservatorju tal-fjuwils alternattivi [EN]
Il-bnedmin kollha huma mwielda liberi u indaqs fid-dinjità u d-drittijiet.
Id-diskriminazzjoni razzjali ma għandha l-ebda post fis-soċjetà, u rridu nżidu l-isforzi biex niżguraw il-qerda sħiħa tagħha.
Din is-sena mhux biss nosservaw il-Jum Internazzjonali għall-Eliminazzjoni tad-Diskriminazzjoni Razzjali, iżda wkoll qed infakkru l-75 anniversarju tad-Dikjarazzjoni Universali tad-Drittijiet tal-Bniedem, dokument rivoluzzjonarju adottat mill-Istati Membri kollha tan-NU li jiggarantixxi d-drittijiet tal-bniedem kollha lil kulħadd, mingħajr ebda diskriminazzjoni.
75 sena wara, l-isfida tibqa' li dawk in-normi jiġu kkonvertiti f'realtà.
Il-Pjan ta' Azzjoni tal-Unjoni Ewropea (UE) għall-ġlieda kontra r-razziżmu 2020-2025 għandu l-għan li jqiegħed l-ugwaljanza fiċ-ċentru tal-oqsma ta' politika kollha tal-UE, b'attenzjoni partikolari għad-drittijiet Ekonomiċi, Soċjali u Kulturali, u b'mod partikolari d-dritt għall-edukazzjoni, ix-xogħol, is-saħħa u l-akkomodazzjoni.
Dan jippromwovi l-adozzjoni u l-implimentazzjoni ta' pjanijiet ta' azzjoni nazzjonali kontra r-razziżmu biex jiġu indirizzati u eliminati b'mod konkret ir-razziżmu u d-diskriminazzjoni razzjali.
Il-ġlieda kontra r-razziżmu tfisser ukoll l-eliminazzjoni tal-ostakli, it-tnaqqis tad-disparitajiet fil-ġid, il-preġudizzju tal-ġustizzja kriminali kif ukoll li negħlbu l-istereotipi u l-preġudizzji.
L-inċitament pubbliku għall-vjolenza jew il-mibegħda minħabba r-razza, il-kulur, ir-reliġjon, id-dixxendenza jew l-oriġini nazzjonali jew etnika huwa pprojbit fl-UE.
Qed nieħdu azzjoni konkreta dwar il-ġlieda kontra d-diskors ta' mibegħda online permezz tal-kodiċi ta' kondotta tal-UE, sottoskritt mill-pjattaformi ewlenin tal-media soċjali.
Fl-aħħar sena, l-antiżingariżmu, il-ksenofobija inkluż il-mibegħda kontra l-migranti u l-orjentazzjoni sesswali kienu l-aktar raġunijiet irrapportati ta' diskors ta' mibegħda fir-reġjun Ewropew.
Lil hinn mill-azzjoni fl-Istati Membri tagħha, l-UE hija impenjata fi djalogu mas-sħab u tippromwovi programmi mmirati fil-ġlieda kontra d-diskriminazzjoni, filwaqt li tappoġġa l-isforzi għall-prevenzjoni, id-detezzjoni u r-rispons għal reati razzisti u ksenofobiċi jew sabiex trawwem ambjent inklużiv permezz tal-involviment tas-soċjetà ċivili.
Pereżempju, fil-Lvant Nofsani, il-ħolqien ta' opportunitajiet sinifikanti għall-istudenti Għarab u Lhud biex jinvolvu ruħhom b'mod pożittiv ma' xulxin u jiżviluppaw lingwa komuni ta' fiduċja f'soċjetà maqsuma.
L-UE hija mibnija fuq id-diversità u fuq it-tlaqqigħ tan-nazzjonijiet flimkien, billi jingħelbu d-diviżjonijiet.
Hija bbażata fuq qafas legali b'saħħtu kontra d-diskriminazzjoni razzjali.
Madankollu, dan jeħtieġ protezzjoni u promozzjoni kostanti.
L-UE ser tkompli tagħmel kull sforz fil-ġlieda kontra r-razziżmu u d-diskriminazzjoni razzjali fi ħdan il-fruntieri tagħha stess, bir-riżorsi kollha għad-dispożizzjoni tagħha.
Ser naħdmu wkoll mas-sħab kollha, kemm bilateralment kif ukoll f'fora multilaterali, biex nippromwovu u nipproteġu d-drittijiet tal-bniedem għal kulħadd kif stabbilit b'mod tant ċar fl-UDHR.
Il-ġlieda kontra r-razziżmu hija dmir legali, politiku u morali.
Il-bnedmin kollha huma intitolati għad-drittijiet tal-bniedem kollha, kullimkien, il-ħin kollu, mingħajr diskriminazzjoni ta' kwalunkwe tip.
Il-Kunsill stabbilixxa l-prijoritajiet tiegħu għall-ħidma tal-Organizzazzjoni tal-Ikel u l-Agrikoltura tan-NU (FAO), b'enfasi fuq it-tmexxija tat-tranżizzjoni lejn sistema tal-ikel sostenibbli u l-kisba tas- sigurtà tal-ikel għal kulħadd.
Fil-konklużjonijiet approvati fil-Kunsill Agrikoltura u Sajd, il-ministri jaffermaw mill-ġdid l-impenn qawwi tal-UE li tirrispondi għall- kriżi globali tal-ikel u jħeġġu lill-FAO biex tintensifika l-isforzi tagħha biex timmonitorja u tindirizza l- impatt tal-gwerra ta' aggressjoni tar-Russja kontra l-Ukrajna fuq is-sigurtà tal-ikel, b'mod partikolari fil-pajjiżi l-aktar vulnerabbli.
It-tranżizzjoni lejn sistema tal-ikel sostenibbli li tipprovdi reżiljenza kontra x-xokkijiet u tiżgura s-sigurtà tal-ikel għal kulħadd hija kruċjali biex jiġu indirizzati l-isfidi globali tal-lum.
Il-FAO għandha rwol vitali x'taqdi biex din tinkiseb.
L-UE u l-istati membri tagħha jinsabu lesti li jsaħħu l-kooperazzjoni tagħhom mal-FAO u jkomplu jaħdmu ma' membri oħra tal-FAO biex tiġi żgurata azzjoni effettiva.
Peter Kullgren, Ministru Żvediż għall-Affarijiet Rurali
Fil-konklużjonijiet, il-ministri jenfasizzaw ir-rwol kruċjali tal-FAO biex jiġi żgurat futur sostenibbli għall-agrikoltura.
Huma jappellaw lill-aġenzija tan-NU biex iżżid l-isforzi tagħha f'dan ir-rigward, inkluż billi: tinkoraġġixxi agrikoltura li tintegra l-aspetti ambjentali, soċjali u ekonomiċi tas-sostenibbiltà fuq bażi ugwali tiġġieled kontra t-theddid bħad-deforestazzjoni u s-sajd illegali jew mhux irrappurtat tippromwovi soluzzjonijiet sostenibbli għall-ħafna sfidi li qed jiffaċċjaw il-provvisti transfruntiera tal-ilma Huma jindikaw ukoll l-importanza ta' mudelli ta' negozju sostenibbli għall-agrikoltura, b'mod partikolari l-ekonomija ċirkolari, il-bijoekonomija u soluzzjonijiet ibbażati fuq in-natura.
Fl-aħħar nett, il-Kunsill jappella lill-FAO biex tkompli bl-isforzi tagħha biex ittejjeb il-governanza, it-trasparenza u r-responsabbiltà tagħha, inkluż billi żżid l-ugwaljanza bejn il-ġeneri fi ħdan l-aġenzija.
Huwa jenfasizza r-relazzjoni li ilha teżisti bejn il-FAO minn naħa, u l-UE u l-istati membri tagħha min-naħa l-oħra, u jistabbilixxi għadd ta' passi biex jissaħħu aktar id-djalogu u l-kooperazzjoni.
Sfond L-Organizzazzjoni tal-Ikel u l-Agrikoltura (FAO) hija aġenzija speċjalizzata tan-Nazzjonijiet Uniti.
L-objettiv ewlieni tagħha huwa li tikkoordina l-isforzi internazzjonali biex tinkiseb is-sigurtà tal-ikel fuq livell globali.
Kemm l-UE kif ukoll l-istati membri tagħha huma fost il-195 membru tal-FAO u jikkontribwixxu għall-baġit tal-aġenzija.
L-elezzjonijiet li jmiss għall-kariga ta' direttur ġenerali tal-FAO ser isiru f'Lulju 2023.
Konklużjonijiet dwar il-prijoritajiet tal-UE għal Organizzazzjoni tal-Ikel u l-Agrikoltura (FAO) effettiva
Il-Kunsill illum approva konklużjonijiet li jaffermaw mill-ġdid l-impenn tal-UE msejjes fuq il-prinċipji, għall-paċi u l-istabbiltà fl-Afganistan, u għall-appoġġ lill-poplu tal-Afganistan.
Huwa fl-interess tal-komunità internazzjonali kollha li l-Afganistan ikun pajjiż stabbli , biex jiġu evitati l-instabbiltà reġjonali, it-theddid tat-terroriżmu, l-ispostament furzat u l-migrazzjoni irregolari.
L-UE tinsab lesta li tkompli ssaħħaħ l-appoġġ għall-ġirien u s-sħab tal-Afganistan fir-reġjun usa' għall-prevenzjoni ta' effetti konsegwenzjali negattivi.
Il-Kunsill jerġa' jdaħħal il- validità tal-ħames punti ta' riferiment deskritti fil-Konklużjoni tal-Kunsill ta' Settembru 2021, jilqa' l-preżenza tal-UE f'Kabul , u jfakkar fl-importanza tal-ħidma tal-Mibgħut Speċjali tal-UE għall-Afganistan biex titwassal il-pożizzjoni tal-UE, inkluż fi djalogi ma' sħab reġjonali u internazzjonali , f'konformità mal-interessi strateġiċi tal-UE.
Sa mit-twaqqigħ tal-gvern ibbażat fuq il-kostituzzjoni f'Awwissu 2021, l-azzjonijiet u d-deċiżjonijiet tat-Taliban wasslu għad- deterjorament drammatiku tas-sitwazzjoni tad-drittijiet tal-bniedem u dik politika, ekonomika u umanitarja għall-poplu Afgan, speċjalment għan-nisa u l-bniet .
L-UE tikkundanna bil-qawwa l- ksur sistemiku tad-drittijiet tal-bniedem , b'mod partikolari dawk tan-nisa u l-bniet, persuni li jagħmlu parti minn minoranzi etniċi u reliġjużi, persuni LGBTIQ, difensuri tad-drittijiet tal-bniedem, ġurnalisti u ħaddiema oħra fil-qasam tal-media, eks membri tal-forzi tas-sigurtà u eks politiċi.
Hija tikkundanna wkoll id- diskriminazzjoni fuq skala kbira u sistematika bbażata fuq il-ġeneru mit-Taliban li, permezz tad-deċiżjoni diskriminatorja tagħhom li jipprojbixxu lin-nisa milli jaħdmu għal organizzazzjonijiet mhux governattivi nazzjonali u internazzjonali , qed jimpedixxu l-għoti ta' assistenza umanitarja u appoġġ għall-ħtiġijiet bażiċi lill-poplu Afgan.
L-UE tibqa' impenjata li tkompli l-assistenza tagħha biex ittaffi l-kriżi umanitarja u soċjoekonomika severa, billi tipprovdi ħtiġijiet umanitarji u bażiċi u appoġġ għall-għajxien fi ħdan approċċ ibbażat fuq il-prinċipji , fejn in-nisa jistgħu jipparteċipaw b'mod sinifikanti fit-twettiq ta' dan l-appoġġ u fejn in-nisa jibqgħu benefiċjarji tiegħu.
Fejn l-attivitajiet ma jkunux jistgħu jitkomplew f'konformità mal-approċċ tal-UE msejjes fuq il-prinċipji, l-UE ser terġa' tikkunsidra l-appoġġ tagħha għal dawk l-attivitajiet.
L-UE ttenni l-impenn sod tagħha li tappoġġa l- parteċipazzjoni sħiħa taċ-ċittadini Afgani kollha , inkluż in-nisa u l-bniet u l-persuni li jagħmlu parti minn minoranzi etniċi u reliġjużi fl-aspetti kollha tal-ħajja fl-Afganistan.
L- UE tinsab lesta tadotta aktar miżuri restrittivi mmirati lejn dawk responsabbli għal ksur u abbużi serji tad-drittijiet tal-bniedem.
Dawn il-miżuri restrittivi huma mfassla b'mod li ma jkollhomx impatt negattiv fuq il-poplu Afgan u jistgħu jitreġġgħu lura.
L-UE hija mħassba dwar il-preżenza u l-operazzjonijiet ta' gruppi terroristiċi fl-Afganistan, inkluż l-ISKP u Al-Qaida.
L-Afganistan m'għandux jerġa' jservi bħala bażi għal terroriżmu u estremiżmu vjolenti għal pajjiżi oħra, u l-UE titlob b'insistenza li t-Taliban jwaqqaf kull rabta diretta u indiretta mat-terroriżmu u ttenni r-responsabbiltà tat-Taliban fil-ġlieda kontra t-terroriżmu.
Konklużjonijiet tal-Kunsill dwar l-Afganistan, 20 ta' Marzu 2023
Afganistan: il-konklużjonijiet tal-Kunsill jistabbilixxu l-pożizzjoni tal-UE u l-passi li jmiss (stqarrija għall-istampa, 21 ta' Settembru 2021)
Illum il-Kunsill iddeċieda li jimponi miżuri restrittivi fuq tmien individwi u entità addizzjonali responsabbli għal ksur serju tad-drittijiet tal-bniedem fl-Iran.
B'mod partikolari, il-Kunsill qed jissanzjona lil membri tal-ġudikatura responsabbli għall-fatt li kkundannaw nies għall-mewt fi proċessi inġusti u li ttorturaw lill-persuni kkundannati.
Qed jissanzjona wkoll lil:
membri konservattivi tal-kleru li jdgħajfu l-libertà tal-bniet u n-nisa jew li jxerrdu l-mibegħda kontra n-nisa
membru tal-Parlament Iranjan (Madjles) u l-kelliem tiegħu għall-kummissjoni kulturali il- kelliem tal- Headquarters for Enjoining Right and Forbidding Evil (Kwartieri Ġenerali għall-Infurzar tat-Tajjeb u l-Projbizzjoni tal-Ħażen), li ġew elenkati mill-UE is- Supreme Council of Cultural Revolution (Kunsill Suprem tar-Rivoluzzjoni Kulturali), korp li ppromwova bosta proġetti li jdgħajfu l-libertà tal-bniet u n-nisa u li jiddiskriminaw kontra l-minoranzi). il- kap għall-affarijiet kulturali u l-evoluzzjoni tal-politika fl- Islamic Republic of Iran Broadcasting (Xandir tar-Repubblika Iżlamika tal-Iran) ( IRIB ) elenkat mill-UE, li xandar konfessjonijiet furzati minn ostaġġi barranin matul il-protesti tal-2022/2023.
Il-miżuri restrittivi issa japplikaw għal total ta' 204 individwu u 34 entità .
Dawn jikkonsistu minn iffriżar tal-assi , projbizzjoni fuq l-ivvjaġġar lejn l-UE u projbizzjoni li jsiru disponibbli fondi jew riżorsi ekonomiċi għal dawk elenkati .
Hemm fis-seħħ ukoll projbizzjoni tal-esportazzjoni lejn l-Iran ta' tagħmir li jista' jintuża għal repressjoni interna u ta' tagħmir għall- monitoraġġ tat-telekomunikazzjoni .
L-Unjoni Ewropea u l-istati membri tagħha jħeġġu lill-awtoritajiet Iranjani biex iwaqqfu r-repressjoni vjolenti kontra protesti paċifiċi, ma jibqgħux jirrikorru għal detenzjonijiet arbitrarji bħala mezz biex isikktu ilħna kritiċi u jeħilsu lil kull min hu detenut inġustament.
L-UE tappella lill-Iran biex itemm il-prattika li jimponi u jwettaq pieni tal-mewt kontra dimostranti, ireġġa' lura s-sentenzi ta' pieni tal-mewt mogħtija, kif ukoll jipprovdi proċess dovut lid-detenuti kollha.
L-UE tappella wkoll lill-Iran biex itemm il-prattika inkwetanti li jinżammu persuni ċivili barranin bil-ħsieb li jsiru kisbiet politiċi.
Il-pakkett tal-elenkar tal-lum isegwi l-ħamsa preċedenti adottati mill-Kunsill fis-17 ta' Ottubru, l-14 ta' Novembru, it-12 ta' Diċembru, it-23 ta' Jannar u l-20 ta' Frar.
L-atti legali rilevanti ġew ippubblikati f'Il-Ġurnal Uffiċjali tal-UE.
Regolament ta' implimentazzjoni u deċiżjoni ta' implimentazzjoni tal-Kunsill dwar miżuri restrittivi diretti kontra ċerti persuni, entitajiet u korpi fil-kuntest tas-sitwazzjoni fl-Iran (inkluż il-lista ta' individwi u entitajiet sanzjonati)
Iran: l-UE timponi aktar miżuri restrittivi kontra 32 individwu u 2 entitajiet responsabbli għal ksur tad-drittijiet tal-bniedem (stqarrija għall-istampa, 20 ta' Frar 2023)
Iran: il-Kunsill japprova konklużjonijiet, 12 ta' Diċembru 2022
Fis-7 ta' Marzu 2023, il-Kunsill adotta d-Deċiżjoni (PESK) 2023/501 1 li temenda d-Deċiżjoni tal-Kunsill (PESK) 2020/1999.
Il-Kunsill żied 9 persuni u 3 entitajiet mal-lista ta' persuni fiżiċi u ġuridiċi, entitajiet u korpi soġġetti għal miżuri restrittivi stipulati fl-Anness għad-Deċiżjoni tal-Kunsill (PESK) 2020/1999.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna, ir-Repubblika tal-Moldova u l-Bożnija-Ħerzegovina 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
Dawn ser jiżguraw li l-politiki nazzjonali tagħhom jikkonformaw ma' din id-Deċiżjoni tal-Kunsill.
1 Ippubblikata fis-7.3.2023 f'Il-Ġurnal Uffiċjali tal-Unjoni Ewropea Nru L 69 I, p. 11.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Il-Kunsill adotta żewġ deċiżjonijiet relatati mal-Qafas ta' Windsor, triq konġunta ġdida 'l quddiem għall-Protokoll dwar l-Irlanda/l-Irlanda ta' Fuq li dwaru l-Kummissjoni u l-gvern tar-Renju Unit laħqu ftehim politiku fil-prinċipju fis-27 ta' Frar 2023.
Id-deċiżjonijiet, li jistabbilixxu l-pożizzjonijiet tal-UE fil-Kumitat Konġunt u fil-Grupp ta' Ħidma Konsultattiv Konġunt stabbilit skont il-Ftehim dwar il-Ħruġ bejn l-UE u r-Renju Unit, jippermettu lill-UE taqbel mal-elementi ewlenin tal-Qafas ta' Windsor fi ħdan dawn iż-żewġ korpi, u ssarrafhom f'impenji legalment vinkolanti.
L-adozzjoni tal-atti turi l-impenn tal-UE li timplimenta s-soluzzjonijiet konġunti li nstabu biex jiġu indirizzati d-diffikultajiet prattiċi fl-implimentazzjoni tal-Protokoll dwar l-Irlanda/l-Irlanda ta' Fuq fil-post.
Il-ftehim dwar il-Qafas ta' Windsor huwa kisba verament pożittiva qabel il-25 anniversarju tal-Ftehim tal-Ġimgħa l-Kbira.
Dan ser ikun ta' benefiċċju għan-nies u għan-negozji fl-Irlanda ta' Fuq u għandu jippermetti lill-UE u lir-Renju Unit jiftħu kapitolu ġdid fir-relazzjonijiet tagħna.
L-istati membri jinsabu magħqudin wara l-Kummissjoni Ewropea fl-appoġġ tagħhom għas-soluzzjonijiet maqbula u jistennew b'interess l-implimentazzjoni rapida tagħhom in bona fide.
Jessika Roswall, Ministru għall-Affarijiet tal-UE tal-Iżvezja
Miżuri koperti mid-deċiżjonijiet tal-Kunsill Il-Kumitat Konġunt, li jinkludi rappreżentanti tal-UE u tar-Renju Unit u huwa responsabbli għas-sorveljanza tal-implimentazzjoni u l-applikazzjoni tal-Ftehim dwar il-Ħruġ, huwa mistenni li jorganizza l-laqgħa tiegħu li jmiss qabel l-aħħar ta' Marzu.
L-ewwel deċiżjoni tal-Kunsill tippermetti lill-UE taqbel ma' deċiżjoni tal-Kumitat Konġunt u sett ta' rakkomandazzjonijiet konġunti li għandhom isiru f'dik il-laqgħa, kif ukoll li tieħu nota tad-dikjarazzjonijiet unilaterali mir-Renju Unit.
L-element ewlieni ta' dan il-pakkett huwa l-abbozz ta' deċiżjoni tal-Kumitat Konġunt, li jistabbilixxi emendi mmirati għall-Protokoll dwar l-Irlanda/l-Irlanda ta' Fuq, dispożizzjonijiet ġodda dwar id-determinazzjoni ta' merkanzija mhux f'riskju li sussegwentement tiddaħħal fl-UE, u mekkaniżmu ta' koordinazzjoni msaħħaħ għal kwistjonijiet relatati mal-VAT u s-sisa li jikkonċernaw il-merkanzija.
Flimkien, id-deċiżjoni, ir-rakkomandazzjonijiet u d-dikjarazzjonijiet ikopru l-biċċa l-kbira tal-aspetti tal-ftehim dwar il-Qafas ta' Windsor fl-oqsma tad-dwana, l-għajnuna mill-istat, il-VAT u s-sisa, kif ukoll il-governanza u l-involviment tal-partijiet ikkonċernati.
Barra minn hekk, il-Grupp ta' Ħidma Konsultattiv Konġunt, li jservi bħala forum għall-iskambju ta' informazzjoni u konsultazzjoni bejn l-UE u r-Renju Unit dwar kwistjonijiet relatati mal-Irlanda ta' Fuq, huwa mistenni li jibdel ir-regoli ta' proċedura tiegħu f'laqgħa li jmiss biex jipprevedi l-istabbiliment ta' sottogruppi strutturati.
It-tieni deċiżjoni tal-Kunsill tippermetti lill-UE taqbel ukoll ma' din il-bidla, li tiżgura aħjar li r-Renju Unit ikun jista' jiddiskuti l-fehmiet tiegħu dwar l-atti tal-UE fil-kamp ta' applikazzjoni tal-protokoll, inkluż abbażi tal-kontribut ipprovdut mill-partijiet ikkonċernati fl-Irlanda ta' Fuq.
Proposti leġiżlattivi pendenti Biex il-ftehim jidħol fis-seħħ min-naħa tal-UE, il-Kummissjoni ppreżentat ukoll tliet proposti leġiżlattivi dwar miżuri sanitarji u fitosanitarji, prodotti mediċinali għall-użu mill-bniedem, u kwoti tariffarji.
Ser ikun meħtieġ li l-proposti jiġu adottati mill-Parlament Ewropew u l-Kunsill f'konformità mal-proċedura leġiżlattiva ordinarja.
Il-koleġiżlaturi tal-UE qed jeżaminaw dawn il-proposti malajr kemm jista' jkun bil-ħsieb li jintlaħaq qbil dwarhom mill-aktar fis possibbli.
Sfond Il-ftehim politiku fil-prinċipju dwar il-Qafas ta' Windsor jinkludi sett komprensiv ta' soluzzjonijiet konġunti mmirati biex jindirizzaw, b'mod definittiv, l-isfidi prattiċi li jiffaċċjaw iċ-ċittadini u n-negozji fl-Irlanda ta' Fuq, u b'hekk jipprovdilhom ċertezza u prevedibbiltà dejjiema.
Dan jirrifletti l-impenn fit-tul tal-UE li tilħaq qbil dwar soluzzjonijiet mar-Renju Unit għall-benefiċċju tan-nies u n-negozji fl-Irlanda ta' Fuq kif ukoll l-impenn tagħha li tipproteġi l-Ftehim tal-Ġimgħa l-Kbira fil-partijiet kollha tiegħu.
Is-soluzzjonijiet konġunti jkopru firxa wiesgħa ta' oqsma, bħad-dwana, is-settur agroalimentari, il-mediċini, l-għajnuna mill-istat, il-VAT u s-sisa, kif ukoll il-governanza u l-involviment tal-partijiet ikkonċernati.
Dawn jinkludu wkoll salvagwardji b'saħħithom biex tiġi żgurata l-integrità tas-suq uniku tal-UE, li għalih l-Irlanda ta' Fuq għandha aċċess uniku.
Skont l-Artikolu 164 tal-Ftehim dwar il-Ħruġ, il-Kumitat Konġunt għandu l-possibbiltà, għal perjodu ta' erba' snin minn tmiem il-perjodu ta' tranżizzjoni (jiġifieri sa tmiem l-2024), li jadotta emendi li huma meħtieġa biex jikkoreġi l-iżbalji, jindirizza ommissjonijiet jew nuqqasijiet oħra, jew jindirizza sitwazzjonijiet mhux previsti meta jkun ġie ffirmat il-Ftehim dwar il-Ħruġ, mingħajr ma jemenda l-elementi essenzjali tiegħu.
Huwa għalhekk il-korp xieraq biex jadotta l-elementi ewlenin tal-Qafas ta' Windsor.
Deċiżjoni tal-Kunsill dwar il-pożizzjoni tal-UE fil-Kumitat Konġunt
Deċiżjoni tal-Kunsill dwar il-pożizzjoni tal-UE fil-Grupp ta' Ħidma Konsultattiv Konġunt
Il-Qafas ta' Windsor (Kummissjoni Ewropea, 27 ta' Frar 2023)
Relazzjonijiet tal-UE mar-Renju Unit (informazzjoni ġenerali)
Numru tal-mobile: (+32) 495 535 457
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Tgħallem dwar x'kien l-aqwa theddid ċibernetiku fl-2022, is-setturi l-aktar milquta u l-impatt tal-gwerra fl-Ukrajna.
It -trasformazzjoni diġitali inevitabbilment wasslet għal theddid ġdid għaċ-ċibersigurtà.
Matul il-pandemija tal-coronavirus, il-kumpaniji kellhom jadattaw għax-xogħol mill-bogħod - u dan fetaħ bibien ġodda u aktar possibbiltajiet għaċ-ċiberkriminali.
Il-gwerra fl-Ukrajna biddlet ukoll ix-xenarju tat- theddid.
B'reazzjoni għall-evoluzzjoni tat-theddid għaċ-ċibersigurtà, il-Parlament adotta direttiva ġdida tal-UE li tintroduċi miżuri armonizzati madwar l-UE, inkluż dwar il-protezzjoni tas-setturi essenzjali.
Aqra aktar dwar il- miżuri l-ġodda tal-UE għall-ġlieda kontra ċ-ċiberkriminalità .
It-tmien l-aqwa theddidiet għaċ-ċibersigurtà fl-2022 u lil hinn
Skont ir- rapport Xenarju tat-Theddid 2022 mill-Aġenzija tal-Unjoni Ewropea għaċ-Ċibersigurtà (Enisa), hemm tmien gruppi ta' theddid ewlieni:
Ransomware: il-hackers jaħtfu l-kontroll tad-data ta' xi ħadd u jitolbu fidwa biex jirrestawraw l-aċċess
Fl-2022, l-attakki tar-ransomware komplew ikunu wieħed mit-theddid ċibernetiku prinċipali.
Qed isiru wkoll aktar kumplessi.
Skont stħarriġ ikkwotat minn Enisa li sar fl-aħħar tal-2021 u fl-2022, aktar minn nofs dawk li wieġbu jew l-impjegati tagħhom ġew avviċinati f'attakki ta' ransomware.
Data kkwotata mill-Aġenzija tal-UE għaċ-Ċibersigurtà turi li l-ogħla domanda għal ransomware kibret minn €13-il miljun fl-2019 għal €62 miljun fl-2021 u l-fidwa medja mħallsa rdoppja minn €71,000 fl-2019 għal €150,000 fl-2020.
Huwa stmat li f'2021 ir-ransomware globali laħaq €18-il biljun ta' danni – 57 darba aktar milli fl-2015.
Malware: software li jagħmel ħsara lil sistema
Wara tnaqqis globali fil-malware marbut mal-pandemija fl-2020 u kmieni fl-2021, sal-aħħar tal-2021 l-użu tiegħu żdied ħafna, hekk kif in-nies bdew jirritornaw fl-uffiċċju .
Iż-żieda tal-malware hija wkoll attribwita għall -kriptosekwestru (l-użu sigriet tal-kompjuter tal-vittma biex tinħoloq kriptovaluta illegalment) u malware tal-Internet tal-Oġġetti (malware li jimmira apparati konnessi mal-internet bħal routers jew kameras).
Skont Enisa, kien hemm aktar attakki tal-Internet tal-Oġġetti fl-ewwel 6 xhur tal-2022 milli fl-4 snin preċedenti.
Theddid tal-Inġinerija Soċjali : l-isfruttament ta' żball uman biex jinkiseb aċċess għal informazzjoni jew servizzi
Dan huwa meta l-vittmi jiġu mqarrqa biex jiftħu dokumenti, fajls jew e-mails malizzjużi, iżuru siti web u b'hekk jagħtu aċċess mhux awtorizzat għal sistemi jew servizzi.
L-aktar attakk komuni ta' dan it-tip huwa phishing (permezz ta' email); jew smishing (permezz ta' messaġġi).
Kważi 60% tal-ksur fl-Ewropa, fil-Lvant Nofsani u fl-Afrika jinkludu komponent ta' inġinerija soċjali, skont riċerka kkwotata minn Enisa.
L-aktar organizzazzjonijiet impersonati minn phishers kienu mis-setturi finanzjarji u tat-teknoloġija.
Il-kriminali qed jimmiraw ukoll dejjem aktar lejn l-iskambji tal-kripto u s-sidien tal-kriptovaluta.
Theddid kontra d-data: Is-sorsi tad-data fil-mira biex jinkiseb aċċess u żvelar mhux awtorizzat
Aħna ngħixu f'ekonomija mmexxija mid-data, fejn nipproduċu ammonti kbar ta' data li huma importanti ferm fost oħrajn għal intrapriżi u Intelliġenza Artifiċjali, u għalhekk iċ-ċiberkriminali għandhom interess ewlieni f'dan il-qasam.
It-theddid kontra d-data jista' jiġi kklassifikat prinċipalment bħala ksur ta ' data (attakki intenzjonati minn ċiberkriminali) u żvelar ta' data (rilaxxi mhux intenzjonati ta' data).
Il-flus jibqgħu l-aktar motivazzjoni komuni ta' attakki bħal dawn.
L-ispjunaġġ huwa l-motiv biss f'10% tal-każijiet.
Theddid kontra d-disponibbiltà - Ċaħda ta' Servizz: attakki li jipprevjenu lill-utenti milli jaċċessaw data jew servizzi
Dawn huma wħud mill-aktar theddidiet kritiċi għas-sistemi tal-IT.
Qed jiżdiedu fl-ambitu u l-kumplessità.
Forma waħda komuni ta' attakk hija li tgħabbi żżejjed l-infrastruttura tan-network u tagħmel sistema mhux disponibbli.
L-attakki taċ-Ċaħda tas-Servizz qed jolqtu dejjem aktar in-networks mobbli u l-apparati konnessi.
Jintużaw ħafna fil-gwerra ċibernetika bejn ir-Russja u l-Ukrajna.
Ġew immirati wkoll siti web relatati mal-Covid-19, bħal dawk għat-tilqim.
Aqra aktar dwar kif l-UE trid tagħti spinta lill-kondiviżjoni tad-data u tirregola l-IA
Theddid kontra d-disponibbiltà - Theddid tal-Internet: theddid għad-disponibbiltà tal-internet
Dan jinkludi t-teħid tal-kontroll fiżiku u l-qerda tal-infrastruttura tal-internet, kif jidher fit-territorji okkupati tal-Ukrajna mill-invażjoni 'l hawn, kif ukoll iċ-ċensura attiva tas-siti web tal-aħbarijiet jew tal-media soċjali.
Diżinformazzjoni/miżinformazzjoni - it-tixrid ta' informazzjoni qarrieqa
L-użu dejjem jikber ta' pjattaformi tal-media soċjali u l-media online wassal għal żieda fil-kampanji li jxerrdu diżinformazzjoni (informazzjoni ffalsifikata apposta) u miżinformazzjoni (qsim ta' data ħażina).
L-għan huwa li jikkawża biża' u inċertezza.
Ir-Russja użat din it-teknoloġija biex timmira l-perċezzjonijiet tal-gwerra.
It-teknoloġija deepfake tfisser li issa huwa possibbli li tiġġenera awdjo, video jew immaġni foloz li kważi impossibbli li jintgħarfu minn dawk reali.
Il-bots li jippretendu li huma nies reali jistgħu jfixklu l-komunitajiet online billi jgħarrquhom b'kummenti foloz.
Attakki fuq katina tal-provvista - ir-relazzjoni bejn l-organizzazzjonijiet u l-fornituri fil-mira
Dan huwa taħlita ta' żewġ attakki - fuq il-fornitur u l-klijent.
L-organizzazzjonijiet qed isiru aktar vulnerabbli għal attakki bħal dawn, minħabba sistemi dejjem aktar kumplessi u numru kbir ta' fornituri, li huma aktar diffiċli biex jiġu ssorveljati.
Is-setturi l-aktar affettwati mit-theddid għaċ-ċibersigurtà
It-theddid għaċ-ċibersigurtà fl-Unjoni Ewropea qed jaffettwa setturi vitali.
Skont Enisa, is-sitt setturi l-aktar affettwati bejn Ġunju 2021 u Ġunju 2022, kienu:
l-amministrazzjoni pubblika/gvern (24% tal-inċidenti rrappurtati),
il-fornituri tas-servizzi diġitali (13%),
il-pubbliku ġenerali (12.4%),
is-servizzi (11.8%),
il-finanzi/banek (8.6%),
is-saħħa (7.2%),
Aqra aktar dwar l- ispejjeż taċ-ċiberattakki .
L-impatt tal-gwerra fl-Ukrajna fuq it-theddid ċibernetiku
Il-gwerra tar-Russja fuq l-Ukrajna influwenzat l-isfera ċibernetika b'diversi modi.
L-operazzjonijiet ċibernetiċi jintużaw id f'id ma' azzjoni militari tradizzjonali.
Skont Enisa, atturi sponsorjati mill-istat Russu wettqu operazzjonijiet ċibernetiċi kontra entitajiet u organizzazzjonijiet fl-Ukrajna u f'pajjiżi li jappoġġjawha.
Attività h acktivist (hacking għal skopijiet motivati politikament jew soċjalment) żdiedet ukoll, fejn ħafna nies wettqu attakki biex jappoġġjaw in-naħa magħżula tagħhom tal-kunflitt.
Id- diżinformazzjoni kienet għodda fil-gwerra ċibernetika qabel ma bdiet l-invażjoni, u ż-żewġ naħat qed jużawha.
Id-diżinformazzjoni Russa ffokat fuq is-sejba ta' ġustifikazzjonijiet għall-invażjoni, filwaqt li l-Ukrajna użat id-diżinformazzjoni biex timmotiva t-truppi.
Intużaw ukoll deepfakes bil-mexxejja Russi u Ukreni li jesprimu fehmiet li jappoġġjaw in-naħa l-oħra tal-kunflitt.
Iċ-ċiberkriminali ppruvaw jisirqu flus minn nies li riedu jappoġġjaw lill-Ukrajna permezz ta' organizzazzjonijiet tal-karità foloz.
Enisa: it-theddid għaċ-ċibersigurtà antiċipat sal-2030 [EN]
Europol: Ċiberkriminalità [EN]
Tgħallem kif l-UE qed tgħin biex tissawwar trasformazzjoni diġitali fl-Ewropa għall-benefiċċju tan-nies, il-kumpaniji u l-ambjent.
Il-Parlament Ewropew qed jgħin fit-tiswir tal-politiki li se jsaħħu l-kapaċitajiet tal-Ewropa f'teknoloġiji diġitali ġodda, jiftħu opportunitajiet ġodda għan-negozji u l-konsumaturi, jappoġġaw it-tranżizzjoni ekoloġika tal- UE u jgħinuha tilħaq in-newtralità klimatika sal-2050 , jappoġġaw il-ħiliet diġitali u t-taħriġ tan-nies għall-ħaddiema, u jgħinu fid-diġitalizzazzjoni tas-servizzi pubbliċi, filwaqt li jiżguraw ir-rispett tad-drittijiet u l-valuri bażiċi.
It-trasformazzjoni diġitali hija l-integrazzjoni tat-teknoloġiji diġitali fl-operazzjonijiet tal-kumpaniji u s-servizzi pubbliċi, kif ukoll l-impatt tat-teknoloġiji fuq is-soċjetà.
Il-pjattaformi diġitali, l-Internet tal-Oġġetti, il-cloud computing, il-blockchain u l-intelliġenza artifiċjali huma fost it-teknoloġiji li jaffettwaw setturi mit-trasport għall-enerġija, l-ikel agrikolu, it-telekomunikazzjonijiet, is-servizzi finanzjarji, il-produzzjoni tal-fabbriki u l-kura tas-saħħa, u t-trasformazzjoni tal-ħajja tan-nies.
It-teknoloġiji jistgħu jgħinu biex jottimizzaw il-produzzjoni, inaqqsu l-emissjonijiet u l-iskart, jagħtu spinta lill-vantaġġi kompetittivi tal-kumpaniji u jġibu servizzi u prodotti ġodda lill-konsumaturi.
X'qed tagħmel l-UE biex issawwar it-trasformazzjoni diġitali?
It-tisħiħ tad-diġitalizzazzjoni jġib miegħu ħafna benefiċċji għas-soċjetà.
L-UE trid issaħħaħ is-sovranità diġitali tagħha u tistabbilixxi standards, aktar milli ssegwi l-istandards stabbiliti minn oħrajn, biex l- Ewropa tkun adattata għall-era diġitali .
Biex tiggwida t-trasformazzjoni diġitali tal-UE, il-Kummissjoni Ewropea ppreżentat il-programm ta' politika tal- Ewropa għad-Deċennju Diġitali , li fih miri u objettivi konkreti għall-2030 f'oqsma bħall-ħiliet, l-infrastrutturi diġitali siguri u sostenibbli, it-trasformazzjoni diġitali tan-negozji u d-diġitalizzazzjoni tas-servizzi pubbliċi.
F'Mejju 2021, il-Parlament adotta rapport dwar it-tiswir tal-futur diġitali tal-Ewropa , li jistieden lill-Kummissjoni Ewropea tkompli tindirizza l-isfidi maħluqa mit-tranżizzjoni diġitali u speċjalment tieħu vantaġġ mill-opportunitajiet tas-suq uniku diġitali, ittejjeb l-użu tal-intelliġenza artifiċjali u tappoġġa l-innovazzjoni u l-ħiliet diġitali.
Intelliġenza artifiċjali u strateġija għad-data
L-intelliġenza artifiċjali (IA) tista' tkun ta' benefiċċju għan-nies billi ttejjeb il-kura tas-saħħa, tagħmel il-karozzi aktar sikuri u tippermetti servizzi mfassla apposta.
Dan jista' jtejjeb il-proċessi ta' produzzjoni u jġib vantaġġ kompetittiv għan-negozji Ewropej, inkluż f'setturi fejn il-kumpaniji tal-UE diġà jgawdu pożizzjonijiet b'saħħithom, bħall-ekonomija ekoloġika u ċirkolari, il-makkinarju, il-biedja u t-turiżmu.
Biex jiġi żgurat li l-Ewropa tagħmel l-aħjar użu mill-potenzjal tal-IA, il-Membri tal-PE aċċentwaw il-ħtieġa għal leġiżlazzjoni dwar l-IA ċċentrata fuq il-bniedem, immirata lejn l-istabbiliment ta' qafas li jkun affidabbli, tista' timplimenta standards etiċi, tappoġġja l-impjiegi, tgħin fil-bini ta' "IA magħmula fl-Ewropa" kompetittiva u tinfluwenza l-istandards globali.
Aqra aktar dwar kif il- Membri tal-PE jixtiequ jirregolaw l-IA u kif iridu jiżguraw li l-UE tibbilanċja l-opportunitajiet u r-riskji tal-IA biex tirrealizza l-potenzjal tat-teknoloġija
Is-suċċess tal-iżvilupp tal-IA fl-Ewropa jiddependi ħafna fuq strateġija Ewropea għad-data li tirnexxi.
Il-Parlament enfasizza l- potenzjal tad-data industrijali u pubblika għall-kumpaniji u r-riċerkaturi tal-UE u appella għal spazji tad-data Ewropej, infrastruttura tal-big data u leġiżlazzjoni li se jikkontribwixxu għall-affidabbiltà.
Sabiex jiġi sfruttat il-potenzjal tal-big data u tal-intelliġenza artifiċjali, il- Parlament adotta żewġ atti biex tingħata spinta lill-kondiviżjoni tad-data fl-2022 u fl-2023.
Aktar dwar dak li jrid il-Parlament għall-istrateġija Ewropea għad-data
Iċ-ċibersigurtà
Hekk kif id-diġitali u l-fiżika huma dejjem aktar interkonnessi, jinqalgħu perikli ġodda, li jagħmlu ċ-ċibersigurtà importanti għal oqsma li jvarjaw mis-sikurezza tal-konsumatur online għall-funzjonament normali tal-isptarijiet, l-ilma u l-provvisti tal-enerġija.
Biex jipproteġi aħjar lill-Ewropej u lin-negozji kontra t-theddid ċibernetiku, il-Parlament adotta liġijiet ġodda li jsaħħu ċ-ċibersigurtà tal-UE f'setturi ewlenin f'Novembru 2022.
Fl-2021, il-Parlament approva l-istabbiliment ta' ċentru Ewropew taċ-ċibersigurtà ġdid .
Ir-regoli għall-prevenzjoni tad-disseminazzjoni ta' kontenut terroristiku online ġew adottati fl-2021 u ilhom fis-seħħ minn Ġunju 2022.
Aqra aktar dwar għaliex iċ-ċibersigurtà hija importanti u x'inhu t-theddid ewlieni u emerġenti għaċ-ċibersigurtà
Il-pandemija tal-COVID-19 uriet kemm huma importanti l-ħiliet diġitali għax-xogħol u l-interazzjonijiet, iżda enfasizzat ukoll id-diskrepanza fil-ħiliet diġitali u l-ħtieġa li tiżdied l-edukazzjoni diġitali.
taċ-ċittadini tal-UE m'għandhomx ħiliet diġitali bażiċi
Il-pjattaformi online huma parti importanti mill-ekonomija u mill-ħajja tan-nies.
Dawn jippreżentaw opportunitajiet sinifikanti bħala swieq u huma mezzi ta' komunikazzjoni importanti.
L-UE adottat l-Att dwar is-Servizzi Diġitali u l-Att dwar is-Swieq Diġitali bil-għan li trawwem il-kompetittività, l-innovazzjoni u t-tkabbir, filwaqt li ssaħħaħ is-sigurtà online, tindirizza l- kontenut illegali , u tiżgura l-protezzjoni tal-libertà tal-kelma, il-libertà tal-istampa u d-demokrazija.
Aqra aktar dwar l-Att dwar is-Servizzi Diġitali u l-Att dwar is-Swieq Diġitali
L-Att dwar iċ-Ċipep — il-pjan tal-UE biex jingħeleb in-nuqqas ta' semikondutturi
Sa mill-aħħar tal-2020, kien hemm nuqqas bla preċedent ta' semikondutturi madwar id-dinja, ikkawżat, fost raġunijiet oħra, mill-pandemija tal-COVID-19 u l-gwerra fl-Ukrajna.
Bl-Att Ewropew dwar iċ-Ċipep, l-UE għandha l-għan li żżid il-produzzjoni tas-semikondutturi fl-Ewropa.
Il-produzzjoni tal-mikroċipep tiddependi fuq ktajjen tal-provvista estremament kumplessi u interdipendenti madwar id-dinja.
Sabiex tiżdied l-indipendenza tal-UE, tiġi żgurata l-kompetittività futura u tinżamm it-tmexxija teknoloġika, jeħtieġ li jissaħħu l-kapaċitajiet tal-UE fil-manifattura tas-semikondutturi.
Skont il-leġiżlazzjoni proposta, is-sehem tal-UE fil-kapaċità ta' produzzjoni globali għandu jiżdied minn inqas minn 10 % għal 20 %.
Logħob tal-kompjuter online — il-protezzjoni tal-gamers u t-tisħiħ tal-potenzjal tas-settur
Is-settur tal-logħob tal-kompjuter online qed jikber u jikkontribwixxi għat-trasformazzjoni diġitali tal-UE.
Peress li l-industrija tal-logħob qed tespandi malajr, l-aspett ekonomiku, soċjali, edukattiv, kulturali u innovattiv tal-logħob tal-kompjuter onlajn għandu jitqies.
L-UE trid tappoġġa s-settur , li jipprovdi aktar minn 90,000 impjieg dirett fl-Ewropa u għandu daqs tas-suq ta' EUR 23.3 biljun fl-2021.
Fl-istess ħin, għandu jiġi żgurat ambjent aktar sikur għall-atturi.
Il-Membri tal-PE jappellaw biex jiġu stabbiliti regoli li jirregolaw prattiki ta' xiri problematiċi bħal loot boxes, kanċellazzjoni aħjar u politiki dwar il-protezzjoni tad-data kif ukoll aktar protezzjoni għall-atturi minuri u l-gruppi vulnerabbli.
L-Identità Diġitali Ewropea — aċċess online faċli għas-servizzi ewlenin
Sa mill-bidu tal-pandemija tal-COVID-19, aktar servizzi pubbliċi u privati saru diġitali.
Dan jeħtieġ sistemi ta' identifikazzjoni diġitali siguri u affidabbli.
L-UE qed taħdem fuq Identità Diġitali Ewropea (eID) li tippermetti r-rikonoxximent reċiproku ta' skemi nazzjonali ta' identifikazzjoni elettronika bejn il-fruntieri.
Bl-eID, iċ-ċittadini Ewropej se jkunu jistgħu jidentifikaw u jawtentikaw lilhom infushom online mingħajr ma jkollhom jirrikorru għal fornituri kummerċjali.
Se jkunu jistgħu jaċċessaw ukoll servizzi online minn pajjiżi oħra tal-UE permezz tal-karta tal-identità elettronika nazzjonali tagħhom.
Il-biċċa l-kbira tar-regoli tat-taxxa ġew stabbiliti ferm qabel ma eżistiet l-ekonomija diġitali.
Biex tnaqqas l-evitar tat-taxxa u tagħmel it-taxxi aktar ġusti , l-UE qed taħdem fuq regoli sabiex il-profitti jiġu ntaxxati fejn il-kumpaniji jkollhom preżenza diġitali sinifikanti.
L-UE adottat ukoll regoli dwar rata minima tat-taxxa għall-kumpaniji multinazzjonali fl-Unjoni f'konformità ma’ ftehim globali dwar il-kwistjoni.
Biex tgħin biex tingħata spinta lill-iżvilupp tal-kriptovaluti filwaqt li tipproteġi lill-utenti, l-UE qed taħdem biex tirregola l-kriptoassi u t-teknoloġija warajhom.
Finanzjament tal-prijoritajiet diġitali tal-UE
Id-diġitalizzazzjoni għandha rwol essenzjali fil-politiki kollha tal-UE.
Il-kriżi tal-COVID enfasizzat il-ħtieġa għal rispons li jkun ta’ benefiċċju għas-soċjetà u għall-kompetittività fit-tul.
Is-soluzzjonijiet diġitali jippreżentaw opportunitajiet importanti u huma essenzjali biex jiżguraw l-irkupru u l-pożizzjoni kompetittiva tal-Ewropa fl-ekonomija globali.
Il- pjan tal-UE għall-irkupru ekonomiku jitlob li l-istati membri jallokaw mill-inqas 20 % tal-Faċilità għall-Irkupru u r-Reżiljenza ta’ EUR 672.5 biljun għat-tranżizzjoni diġitali.
Programmi ta’ investiment bħall- Orizzont Ewropa ċċentrat fuq ir-riċerka u l-innovazzjoni u l- Faċilità Nikkollegaw l-Ewropa ċċentrata fuq l-infrastruttura jallokaw ammonti sostanzjali għall-avvanzi diġitali wkoll.
Filwaqt li l-politika ġenerali tal-UE hija li tapprova l-għanijiet diġitali permezz tal-programmi kollha, xi programmi ta’ investiment u regoli ġodda għandhom l-għan speċifiku li jiksbuhom.
F’ April 2021 , il-Parlament adotta l-programm Ewropa Diġitali , l-ewwel strument finanzjarju tal-UE ffoka speċifikament fuq it-twassil tat-teknoloġija lin-negozji u lin-nies.
Għandha l-għan li tinvesti fl-infrastruttura diġitali sabiex it-teknoloġiji strateġiċi jkunu jistgħu jagħtu spinta lill-kompetittività u lit-tranżizzjoni ekoloġika tal-Ewropa, kif ukoll jiżguraw is-sovranità teknoloġika.
Se tinvesti EUR 7.6 biljun f’ħames oqsma: is-supercomputing (EUR 2.2 biljun), l-intelliġenza artifiċjali (EUR 2,1 biljun), iċ-ċibersigurtà (EUR 1.6 biljun), il-ħiliet diġitali avvanzati (EUR 0.6 biljun), u l-iżgurar ta’ użu wiesa’ tat-teknoloġiji diġitali fl-ekonomija u s-soċjetà kollha (EUR 1.1 biljun).
Artikli oħra interessanti li għandek tiċċekkja
Leġiżlazzjoni biex jitnaqqas l -iskart elettroniku
Regoli ġodda biex jiffaċilitaw il-finanzjament kollettiv
Regoli ġodda tal-UE: id-diġitalizzazzjoni biex jittejjeb l-aċċess għall-ġustizzja
Il-Parlament jappoġġja l-estensjoni tar-roaming
Il-proċeduri leġiżlattivi diġitali kollha li qed jitħejjew [EN]
Il-Kummissjoni Ewropea: L-Ewropa lesta għall-era diġitali
Daqqa t’għajn daqqa t’għajn: Il-programm Ewropa Diġitali [EN]
•	Il-Kummissjoni Ewropea: Il-Programm Ewropa Diġitali
Id-diossidu tal-karbonju huwa biss wieħed minn ħafna gassijiet serra.
Tgħallem dwar l-impatt tat-tisħin globali tagħhom, l-oriġini tagħhom u s-sehem tagħhom fl-emissjonijiet tal-UE.
Il-gassijiet serra fluworurati huma magħmula mill-bniedem u għandhom potenzjal għoli ta' tisħin globali, ħafna aktar b'saħħtu mis-CO2
L-UE qed tieħu azzjoni biex tnaqqas drastikament l-emissjonijiet tagħha ta' gassijiet b'effett ta' serra (GHG) peress li huma assoċjati mat-tibdil fil-klima.
L-aktar gass serra magħruf huwa d-diossidu tal-karbonju (CO2) iżda oħrajn, preżenti fi kwantità iżgħar fl-atmosfera, jista' jkollhom effett ta' tisħin akbar.
X'jagħmlu l-gassijiet serra?
Il-gassijiet b'effett ta' serra jaġixxu b'mod simili għall-ħġieġ f'serra: huma jassorbu s-sħana tax-xemx li toħroġ mill-wiċċ tad-dinja, jaqbduha fl-atmosfera u jżommuha milli taħrab fl-ispazju.
L-effett serra jżomm it-temperatura tad-dinja aktar sħuna milli kieku kienet tkun, u dan jappoġġa l-ħajja fid-dinja.
Ħafna gassijiet serra jinstabu b'mod naturali fl-atmosfera, iżda l-attività tal-bniedem tikkontribwixxi għall-akkumulazzjoni tagħhom.
B'riżultat ta' dan, l-effett serra fl-atmosfera jingħata spinta u jbiddel il-klima tal-pjaneta tagħna, li jwassal għal bidliet fix-xejriet tal-borra u tax-xita, żieda fit-temperaturi medji u avvenimenti klimatiċi estremi bħall-mewġ tas-sħana u l-għargħar.
Ara aktar fatti u ċifri dwar it-tibdil fil-klima.
Liema huma l-gassijiet b'effett ta' serra?
Hemm tipi differenti ta' gassijiet b'effett ta' serra u l-potenzjal tagħhom ta' tisħin globali jvarja.
Gassijiet li jinstabu b'mod naturali fl-atmosfera iżda li wkoll jiġu ġġenerati permezz ta' attivitajiet tal-bniedem jinkludu: id-diossidu tal-karbonju, il-metanu (CH4), l-ossidu nitruż (N2O), fost l-oħrajn.
Il-gassijiet fluworurati b'effett ta' serra (gassijiet F) huma gassijiet magħmula mill-bniedem użati fl-industrija u għandhom potenzjal għoli ta' tisħin globali, ħafna drabi aktar b'saħħithom mis-CO2.
Dawn jinkludu: Idrofluworokarburi (HFCs), Perfluworokarburi (PFCs), Eżafluworur tal-kubrit (SF6), u trifluworur tan-Nitroġenu (NF3).
Il-gassijiet F spiss jintużaw bħala sostituti għal sustanzi li jnaqqsu l-ożonu — sustanzi kimiċi magħmula mill-bniedem li, ladarba joħorġu, jilħqu l-atmosfera ta' fuq u jeqirdu s-saff protettiv tal-ożonu.
B'differenza mis-sustanzi li jnaqqsu l-ożonu, il-gassijiet F ma jagħmlux ħsara lis-saff tal-ożonu atmosferiku.
Is-seba' tipi ta' gassijiet serra li ġejjin huma koperti mill-Protokoll ta' Kjoto u mill- Ftehim ta' Pariġi, li għandhom l-għan li j ikkoordinaw ir-rispons globali għat-tibdil fil-klima:
Is-CO2 jiġi prodott b'mod naturali mill-annimali waqt ir-respirazzjoni u permezz tat-tħassir tal-bijomassa.
Jidħol ukoll fl-atmosfera permezz tal-ħruq ta’ fjuwils fossili u reazzjonijiet kimiċi.
Jitneħħa mill-atmosfera mill-pjanti fil-proċess magħruf bħala fotosintesi li ddawwar id-dawl tax-xemx f’enerġija.
Huwa għalhekk li l-foresti għandhom rwol importanti fil-qbid tal-karbonju.
Il-metanu huwa gass bla kulur li huwa l-kostitwent ewlieni tal-gass naturali.
L-emissjonijiet tagħha jirriżultaw mill-produzzjoni u t-trasport tal-faħam, tal-gass naturali u taż-żejt, kif ukoll mill-bhejjem u minn prattiki agrikoli oħra, mill-użu tal-art u mit-tħassir tal-iskart organiku f’miżbliet muniċipali ta’ skart solidu.
Fl-2021, il-biċċa l-kbira tal-emissjonijiet tal-metan oriġinaw mill-agrikoltura, il-forestrija u s-sajd.
Dan il-gass huwa prodott prinċipalment bħala riżultat ta’ azzjoni mikrobika fil-ħamrija, l-użu ta’ fertilizzanti li fihom in-nitroġenu, il-ħruq tal-injam u fil-produzzjoni kimika.
Jiġi rilaxxat f’attivitajiet agrikoli u industrijali kif ukoll fl-użu tal-art; il-kombustjoni tal-fjuwils fossili u l-iskart solidu; u t-trattament tal-ilma mormi.
Fl-UE, l-agrikoltura, il-forestrija u s-sajd ipproduċew aktar emissjonijiet tal-metan fl-2021.
L-idrofluworokarburi jirrappreżentaw madwar 90 % tal-emissjonijiet tal-gass Fluworinat u l-UE qed taħdem biex teliminahom gradwalment sal-2050.
Jintużaw prinċipalment biex jassorbu s-sħana fir-refriġeraturi, fil-friżers, fil-kundizzjonaturi tal-arja u fil-pompi tas-sħana; bħala propellanti fi sprejs tal-ażma u laned tekniċi tal-isprej tal-ajrusol; bħala aġenti li jneffħu għall-fowm u fl-estinturi tan-nar.
Fl-2021, dawn kienu prevalenti fis-setturi tal-kummerċ bl-ingrossa u bl-imnut, tat-tiswija tal-vetturi bil-mutur u tal-muturi.
Il-perfluworokarburi huma komposti magħmula mill-bniedem li jintużaw b’mod komuni fil-proċessi tal-manifattura industrijali.
L-eżafluworur tal-kubrit jintuża b’mod komuni fl-iżolament tal-linji tal-enerġija.
It-trifluworur tan-nitroġenu jintuża bħala "gass għat-tindif tal-kmamar" fil-proċessi tal-produzzjoni biex jitnaddfu l-akkumulazzjonijiet mhux mixtieqa fuq il-partijiet tal-mikroproċessur u taċ-ċirkwiti waqt li jkunu qed jinbnew.
Il-gassijiet serra u l-impatt tagħhom fuq it-tisħin globali [H2]
Peress li l-gassijiet b’effett ta’ serra għandhom potenzjal ta’ tisħin globali differenti, l-impatt tagħhom tipikament jinbidel f’CO2 ekwivalenti biex il-paraguni jsiru sinifikanti.
Fl-2021, l-emissjonijiet tal-gassijiet b’effett ta’ serra ġġenerati mill -attivitajiet ekonomiċi tal-UE kienu ekwivalenti għal 3.6 biljun tunnellata ta’ CO2, 22 % inqas milli fl-2008 .
Is-CO2 kien jirrappreżenta kważi 80 % tal-volum tal-emissjonijiet kollha ta’ gassijiet serra fl-UE fl-2021, segwit mill-metan b’aktar minn 12 %.
Il-metan idum inqas minn CO2 fl-atmosfera — iżda jassorbi ħafna aktar enerġija mix-xemx, huwa sustanza perikoluża li tniġġes l-arja u t-tnixxijiet tiegħu jistgħu jipprovokaw splużjoni.
Flimkien, il-gassijiet F kollha jammontaw biss għal madwar 2.5 % tal-emissjonijiet tal-gassijiet serra tal-UE.
Madankollu, anke jekk jiġu emessi fi kwantitajiet iżgħar, jaqbdu s-sħana ferm aktar effettiva mis-CO2.
Sib aktar fatti u ċifri dwar l-emissjonijiet tal-gassijiet serra skont il-pajjiż u s-settur tal-UE.
L-UE kif qed tippjana li tnaqqas il-gassijiet b’effett ta’ serra?
Il-Liġi tal-UE dwar il-Klima tistabbilixxi miri legalment vinkolanti għat-tnaqqis tal-emissjonijiet tal-gassijiet serra: dawn għandhom jonqsu b’55 % sal-2030 meta mqabbla mal-livelli tal-1990 u l- UE għandha tilħaq emissjonijiet żero netti sal-2050 .
Biex jintlaħqu dawn l-għanijiet, l-UE qed tieħu firxa wiesgħa ta’ miżuri:
it-tnaqqis tal-emissjonijiet fit-trasport
l-istabbiliment ta’ regoli biex tiġi ffrankata l-enerġija u l-investiment fl-enerġija rinnovabbli
il-prevenzjoni tar-rilokazzjoni ta’ industriji li jarmu gassijiet b’effett ta’ serra barra mill-UE fi sforz biex jiġu evitati standards aktar stretti
it-tisħiħ tal-ewwel suq ewlieni tal-karbonju fid-dinja — is-Sistema Ewropea għall-Iskambju ta’ Kwoti tal-Emissjonijiet
l-iffissar ta’ miri ta’ tnaqqis għal kull pajjiż tal-UE
tingħata spinta lill-foresti u żoni oħra li jaqbdu l-karbonju.
Aqra aktar dwar kif l-UE qed tnaqqas l-emissjonijiet tal-karbonju.
Glossarju tal-Eurostat [EN]
Iż-ŻEE: Inventarju tal-gassijiet serra (Ġunju 2022) [EN]
Eurostat: Xprunaturi għat-tibdil fil-klima (2020) [EN]
Rapporti tal-IPCCC dwar it-tisħin globali (2021) [EN]
Banner tal-Premju Ewropew taż-Żgħażagħ Karlu Manju Żgħażagħ bejn is-16 u t-30 sena li jaħdmu fuq proġetti tal-UE jistgħu japplikaw għall-Premju Karlu Manju għaż-Żgħażagħ Il-Parlament Ewropew u l-Fondazzjoni Internazzjonali tal-Premju Karlu Manju f'Aachen jagħtu l-Premju Karlu Manju għaż-Żgħażagħ kull sena lil proġetti minn żgħażagħ b'dimensjoni qawwija tal-UE.
Mill-2008 'l hawn, 5000 proġett ikkompetew għall-premju.
Se jintgħażlu tliet proġetti rebbieħa minn 26 proġett nominati minn ġuriji nazzjonali fil-pajjiżi tal-UE.
L-ewwel premju huwa €7,500, it-tieni premju €5,000 u t-tielet premju €2,500.
Ir-rappreżentanti tas-26 proġett nazzjonali rebbieħ kollha se jkunu mistiedna għaċ-ċerimonja tal-premjazzjoni f'Aachen, il-Ġermanja.
Ir-rebbieħa nazzjonali
Il-ġurija f'Malta għażlet lil Komunitajiet Kreattivi.
Komunitajiet Kreattivi għandhom esperjenza estensiva ta' ħidma ma' komunitajiet sabiex jipprovdu workshops u avvenimenti edukattivi ta' kull xahar kif ukoll arti viżivi u interattivi.
L-għan huwa li ż-żgħażagħ jkollhom aċċess għal attivitajiet pożittivi sabiex jibnu l-kunfidenza, l-istima tagħhom infushom u r-reżiljenza.
B'dan il-mod, Komunitajiet Kreattivi jappoġġaw l-inklużjoni u l-integrazzjoni taż-żgħażagħ fil-kultura Ewropea, u jippermettulhom jiżviluppaw il-ħsieb kreattiv tagħhom, il-ħiliet tal-ħajja u r-relazzjonijiet interkulturali pożittivi li jipprovdu triq lejn futur tagħhom.
Skopri r- rebbieħa nazzjonali tal-Premju Karlu Manju għaż-Żgħażagħ Ewropej 2023.
Il-proġetti jridu jissodisfaw il-kriterji li ġejjin biex jikkwalifikaw:
Jippromwovu fehim Ewropew u internazzjonali
Irawmu l-iżvilupp ta' sens kondiviż ta' identità u integrazzjoni Ewropea
Isservu bħala mudell għaż-żgħażagħ li jgħixu fl-Ewropa
Joffru eżempji prattiċi ta' Ewropej li jgħixu flimkien bħala komunità waħda
Aqra aktar fuq is- sit web tal-Premju Karlu Manju għaż-Żgħażagħ
2 ta' Frar 2023: skadenza tal-applikazzjoni
Marzu 2023: għażla tar-rebbieħa nazzjonali
Data trid tiġi kkonfermata: tħabbir tar-rebbieħa Ewropej u ċerimonja tal-premjazzjoni f'Aachen
Premju Karlu Manju għaż-Żgħażagħ 2022
Fl-2022, l-ewwel premju mar għand Orquestra Sem Fronteiras [MT: Orkestra Mingħajr Fruntieri] mill-Portugall.
L-inizjattiva tippromwovi l-kooperazzjoni transkonfinali bejn il-Portugall u Spanja permezz tal-mużika ta' talenti żgħażagħ li jgħixu fiż-żewġ pajjiżi bil-għan li jittaffew l-inugwaljanzi soċjali u kulturali.
Aqra aktar dwar ir-rebbieħa tal-2022 fl- artiklu tagħna .
Ingħaqad mad-diskussjoni fuq il-midja soċjali billi tuża l-hashtag #ECYP2023
Aktar dwar il-Premju Karlu Manju għaż-Żgħażagħ
Lista tar-rebbieħa nazzjonali
Illum il-Kunsill adotta miżura ta' assistenza b'valur ta' €1 biljun taħt il-Faċilità Ewropea għall-Paċi (EPF) biex tappoġġa lill-Forzi Armati Ukreni.
Din il-miżura ser tippermetti lill-UE tirrimborża lill-istati membri għall- munizzjon mogħti lill-Ukrajna bħala donazzjoni minn stokkijiet eżistenti jew mill-prijoritizzazzjoni mill-ġdid ta' ordnijiet eżistenti matul il-perjodu mid-9 ta' Frar sal-31 ta' Mejju 2023.
Bid-deċiżjoni tal-lum, qed noperazzjonalizzaw l-ewwel parti tal-ftehim storiku milħuq mill-mexxejja tal-UE biex nappoġġaw it-twassil immedjat ta' €1 biljun ta' munizzjon tal-artillerija għall-forzi armati Ukreni.
Ma hemm l-ebda dimostrazzjoni aħjar tar-rieda u d-determinazzjoni magħquda tal-UE li tkompli tappoġġa d-dritt leġittimu tal-Ukrajna għall-awtodifiża kontra l-aggressur brutali Russu.
Josep Borrell, ir-Rappreżentant Għoli tal-Unjoni Ewropea għall-Affarijiet Barranin u l-Politika ta' Sigurtà
Id-deċiżjoni tal-lum timplimenta l-ewwel parti tal-ftehim tal-Kunsill tal-20 ta' Marzu 2023 dwar approċċ fuq tliet binarji maħsub biex iħaffef it-twassil u l-akkwist konġunt ta' munizzjon tal-artillerija.
Flimkien mas-seba' segmenti preċedenti ta' appoġġ, il-miżura ta' assistenza adottata llum iġġib il- kontribuzzjoni totali tal-UE għall-Ukrajna taħt l-EPF għal €4.6 biljun , u għal darb'oħra turi li l-UE għadha soda fl-appoġġ tagħha għall-militar Ukren fid-difiża tal-pajjiż kontra l-aggressjoni illegali Russa.
Kuntest L-EPF inħolqot fl-2021 biex tappoġġa sħab madwar id-dinja fl-oqsma militari u tad-difiża, bl-għan aħħari li tipprevjeni l-konflitti, tippreserva l-paċi u ssaħħaħ is-sigurtà u l-istabbiltà internazzjonali.
Miżuri ta' assistenza preċedenti taħt l-EPF għall-Ukrajna ġew miftiehma fit-28 ta' Frar, it-23 ta' Marzu, it-13 ta' April, it-23 ta' Mejju, il-21 ta' Lulju, is-17 ta' Ottubru 2022 u t-2 ta' Frar 2023.
Fid-dawl tal-gwerra ta' aggressjoni tar-Russja, l-Unjoni Ewropea tinsab soda fl-appoġġ tagħha għall-indipendenza, is-sovranità u l-integrità territorjali tal-Ukrajna fi ħdan il-fruntieri tagħha rikonoxxuti internazzjonalment u d-dritt inerenti tagħha ta' awtodifiża kontra l-aggressjoni Russa.
It-tħaffif tal-konsenja u l-akkwist konġunt ta' munizzjon għall-Ukrajna (nota tal-Kunsill, 20 ta' Marzu 2023)
L-Ukrajna: il-Kunsill jaqbel dwar aktar appoġġ militari taħt il-Faċilità Ewropea għall-Paċi (stqarrija għall-istampa, 2 ta' Frar 2023)
Faċilità Ewropea għall-Paċi (informazzjoni ġenerali)
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Numru tat-telefown: (+33) 3 881 74 005 (STR)
Numru tal-mobile: (+32) 495 535 457
Zona ikbar mill-UE ntilfet minħabba d-deforestazzjoni bejn l-1990 u l-2020 u l-konsum tal-UE kkawża madwar 10% taʼ dan it-telf.
Baqar, kawkaw, kafè, żejt tal-palm, sojja, injam, lasktu, karbonju u prodotti tal-karta stampata huma koperti mir-regoli l-ġodda
Id-drittijiet tal-bniedem u tal-popli indiġeni żdiedu bħala rekwiżiti addizzjonali
Zona ikbar mill-UE ntilfet minħabba d-deforestazzjoni bejn l-1990 u l-2020 ©AdobeStock Richard-Carey
Biex tiġġieled it-tibdil fil-klima u t-telf tal-bijodiversità, din il-liġi tobbliga l-kumpaniji jiżguraw li l-prodotti mibjugħa fl-UE ma kkawżax deforestazzjoni u degradazzjoni tal-foresti.
Filwaqt li mhux se jkun hemm projbizzjoni fuq l-ebda pajjiż jew komodità, il-kumpaniji se jitħallew biss ibigħu prodotti fl-UE jekk il-fornitur tal-prodott ikun ħareġ l-hekk imsejħa dikjarazzjoni taʼ "diliġenza dovuta" li tikkonferma li l-prodott mhux ġej minn art deforestata jew ikkawża degradazzjoni tal-foresti, fosthom foresti primarji insostitwibbli, wara l-31 taʼ Diċembru 2020.
Kif mitlub mill-Parlament, il-kumpaniji se jkollhom ukoll jivverifikaw li dawn il-prodotti jikkonformaw mal-leġiżlazzjoni rilevanti tal-pajjiż taʼ produzzjoni, inkluża dik dwar id-drittijiet tal-bniedem, u li d-drittijiet tal-popli indiġeni affettwati ġew rispettati.
Il-prodotti koperti mil-leġiżlazzjoni l-ġdida huma: baqar, kawkaw, kafè, żejt tal-palm, sojja u njam, inklużi prodotti li fihom dawn il-komoditajiet (bħall-ġilda, ċikkulata u għamara), ikunu ġew mitmugħa jew ikunu saru bihom, bħal fil- proposta oriġinali tal-Kummissjoni .
Matul in-negozjati, il-Membri tal-PE rnexxielhom iżidu l-lasktu, il-karbonju, il-prodotti tal-karta stampata u numru taʼ derivattivi taż-żejt tal-palm.
Il-Parlament iggarantixxa definizzjoni usaʼ tad-degradazzjoni tal-foresti li tinkludi l-konverżjoni tal-foresti primarji jew tal-foresti li jirriġeneraw naturalment fʼforesti tal-pjantaġġuni jew f'art imsaġġra oħra.
Kontrolli bbażati fuq ir-riskju
Il-Kummissjoni se tikklassifika l-pajjiżi, jew partijiet minnhom, skont jekk ikollhomx riskju baxx, standard jew għoli permezz taʼ valutazzjoni oġġettiva u trasparenti fi żmien 18-il xahar mid-dħul fis-seħħ taʼ dan ir-regolament.
Prodotti minn pajjiżi bʼriskju baxx se jkunu soġġetti għal proċedura simplifikata taʼ diliġenza dovuta.
Il-proporzjon tal-kontrolli titwettaq fuq l-operaturi skont il-livell taʼ riskju tal-pajjiż: 9% għal riskju għoli, 3% għal riskju standard u 1% għal riskju baxx.
L-awtoritajiet kompetenti tal-UE se jkollhom aċċess għal informazzjoni rilevanti pprovduta mill-kumpaniji, bħall-koordinati tal-ġeolokalizzazzjoni, u jwettqu kontrolli bl-għajnuna taʼ għodod taʼ monitoraġġ bis-satellita u analiżi tad-DNA biex jiċċekkjaw minn fejn huma ġejjin il-prodotti.
Il-penali għal nuqqas taʼ konformità għandhom ikunu proporzjonati u dissważivi u l-multa massima trid tkun tal-anqas 4% tal-fatturat annwali totali fl-UE tal-operatur jew il-kummerċjant mhux konformi.
Il-liġi l-ġdida ġiet adottata bʼ522 vot favur, 44 kontra u 43 astensjoni.
Wara l-votazzjoni, ir-rapporteur Christophe Hansen (PPE, LU) qal: "Sal-lum, l-ixkafef tas-supermarkets tagħna spiss wisq kienu qed ikunu mimlijin bi prodotti maħmuġin bl-irmied taʼ foresti pluvjali maħruqin u ekosistemi meqrudin b'mod irreversibbli, u li qerdu għalkollox l-għajxien tal-popli indiġeni.
Spiss wisq, dan seħħ mingħajr ma l-konsumaturi kienu jafu.
Serraħt rasi li l-konsumaturi Ewropej jistgħu jaċċertaw ruħhom li mhux se jibqgħu kompliċi bla ma jafu tad-deforestazzjoni meta jieklu biċċa ċikkulata jew jixorbu tazza kafè tant għal qalbhom.
Il-liġi l-ġdida mhijiex biss is-soluzzjoni għall-ġlieda tagħna kontra t-tibdil fil-klima u t-telf tal-bijodiversità, iżda għandha wkoll ittemm l-istaġnar li qed iżommna lura milli nsaħħu r-relazzjonijiet kummerċjali maʼ pajjiżi li għandhom valuri u ambizzjonijiet ambjentali bħal tagħna."
It-test issa jrid jiġi approvat formalment mill-Kunsill.
Imbagħad jiġi ppubblikat fil-Ġurnal Uffiċjali tal-UE u jidħol fis-seħħ wara 20 ġurnata.
L-Organizzazzjoni tal-Ikel u l-Agrikoltura tan-NU (FAO) tistma li 420 miljun ettaru ta' foresti, — żona ikbar minn dik tal-UE — bdew jintużaw għal skopijiet agrikoli bejn l-1990 u l-2020.
Il-konsum tal-UE jirrappreżenta madwar 10% taʼ din id-deforestazzjoni globali .
Filwaqt li ż-żejt tal-palm u s-sojja jirrappreżentaw aktar minn żewġ terzi .
FʼOttubru 2020, il-Parlament uża l-prerogattiva tiegħu fit-Trattat biex jitlob lill-Kummissjoni tressaq leġiżlazzjoni biex twaqqaf id-deforestazzjoni globali mmexxija mill-UE .
Il- patt mal-pajjiżi tal-UE dwar il-liġi l-ġdida intlaħaq fis-6 taʼ Diċembru 2022.
Bl-adozzjoni ta' din il-leġiżlazzjoni, il-Parlament qed iwieġeb għall-aspettattivi taċ-ċittadini dwar l-infurzar ta' ġestjoni responsabbli tal-foresti biex tiġi protetta u restawrata l-bijodiversità kif espress fil-Proposti 5(1), 11(1), 1(1) u 2(5) tal-konklużjonijiet ta' il-Konferenza dwar il-Futur tal-Ewropa.
It-test adottat se jkun disponibbli hawnhekk (19.04.2023)
Riċerka tal-PE: Towards deforestation-free commodities and products in the EU (Lejn komoditajiet u prodotti li ma jikkontribwux għad-deforestazzjoni fl-Unjoni Ewropea) (07.09.
Riċerka tal-PE: L-Unjoni Ewropea u l-Foresti
Commission Fact Sheet on deforestation (Skeda Informattiva tal-Kummissjoni dwar id-deforestazzjoni)
Iċ-Ċentru Multimedjali tal-PE: ritratti, vidjows u awdjo mingħajr ħlas
X'inhi n-newtralità tal-karbonju u kif tista' tinkiseb sal-2050?
Bil-Liġi Ewropea dwar il-Klima, l-UE qed timpenja ruħha għan-newtralità tal-karbonju sal-2050.
It-tibdil fil-klima diġà qed jaffettwa d-dinja kollha , b'kundizzjonijiet estremi tat-temp bħal nixfa, mewġ tas-sħana, xita qawwija, għargħar u valangi tal-art qed isiru aktar frekwenti, inkluż fl-Ewropa.
Konsegwenzi oħra tal-klima li qed tinbidel malajr jinkludu ż-żieda fil-livell tal-baħar, l-aċidifikazzjoni tal-oċeani u t-telf tal-bijodiversità.
Sabiex jiġi limitat it-tisħin globali għal 1.5 gradi Celsius – limitu li jissuġġerixxi li huwa sigur l-Panel Intergovernattiv għat-Tibdil fil-Klima (IPCC) – in- newtralità tal-karbonju sa nofs is-seklu 21 huwa essenzjali.
Din il-mira hija stabbilita wkoll fil- ftehim ta' Pariġi iffirmat minn 195 pajjiż, inklużi l-istati membri tal-UE.
F'Diċembru 2019, il-Kummissjoni Ewropea ppreżentat il- Patt Ekoloġiku Ewropew , il-pjan ewlieni tagħha li għandu l-għan li jagħmel l-Ewropa newtrali għall-klima sal-2050.
Din il-mira se tintlaħaq permezz tal-Liġi Ewropea dwar il-Klima li tistabbilixxi n-newtralità klimatika f'leġiżlazzjoni vinkolanti tal-UE.
Il-foresti jgħinu biex jassorbu l-karbonju mill- atmosfera.
Ritratt minn Sebastian Pichler fuq Unsplash
X'inhi n-newtralità tal-karbonju?
In-newtralità tal-karbonju tfisser li jkun hemm bilanċ bejn l-emissjoni tal-karbonju u l-assorbiment tal-karbonju mill-atmosfera fil- bjar tal-karbonju .
It-tneħħija tal-ossidu tal-karbonju mill-atmosfera u mbagħad il-ħażna hija magħrufa bħala sekwestrazzjoni tal-karbonju.
Sabiex jinkisbu emissjonijiet netti żero, l-emissjonijiet tal-gassijiet serra (GHG) madwar id-dinja kollha se jkollhom jiġu kontrobilanċjati permezz tas-sekwestru tal-karbonju.
Bir tal-karbonju huwa kwalunkwe sistema li tassorbi aktar karbonju milli temetti.
Il-bjar naturali ewlenin tal-karbonju huma l-ħamrija, il-foresti u l-oċeani.
Skont l-istimi, il-bjar naturali jneħħu bejn 9.5 u 11 Gt ta' CO2 fis-sena .
L-emissjonijiet globali annwali tas-CO2 laħqu 37.8 Gt fl-2021 .
Ara kif l-UE trid tuża aħjar il-foresti bħala bjar tal-karbonju
Sal-lum, l-ebda bir tal-karbonju artifiċjali ma jista' jneħħi l-karbonju mill-atmosfera fuq l-iskala meħtieġa biex jiġġieled it-tisħin globali.
Il-karbonju maħżun fil-bjar naturali bħall-foresti jiġi rilaxxat fl-atmosfera permezz ta' nirien fil-foresti, bidliet fl-użu tal-art jew qtugħ tas-siġar.
Għalhekk li huwa essenzjali li jitnaqqsu l-emissjonijiet tal-karbonju sabiex tintlaħaq in-newtralità klimatika.
It-tpaċija tal-karbonju
Mod ieħor biex jitnaqqsu l-emissjonijiet u biex tiġi segwita n-newtralità tal-karbonju huwa li jiġu kkumpensati l-emissjonijiet li jsiru f'settur wieħed billi jitnaqqsu x'imkien ieħor.
Dan jista' jsir permezz ta' investiment f'enerġija rinnovabbli , effiċjenza enerġetika jew teknoloġiji oħra nodfa u b'karbonju baxx.
Is-sistema ta' skambju ta' emissjonijiet (ETS) tal-UE hija eżempju ta' sistema ta' tpaċija tal-karbonju.
Eżempju ieħor ta' inizjattiva biex jitnaqqsu l-emissjonijiet huwa l- mekkaniżmu tal-UE ta' aġġustament tal-fruntieri tal-karbonju , li japplika prezzijiet tal-karbonju fuq oġġetti importati minn pajjiżi inqas ambizzjużi għall-klima.
Dan għandu jgħin biex jiskoraġġixxi lill-kumpaniji milli jmexxu l-produzzjoni mill-UE għal xi mkien b'regoli inqas stretti dwar l-emissjonijiet tal-gassijiet serra.
Il-miri tal-UE
L-Unjoni Ewropea hija impenjata għal politika tal-klima ambizzjuża.
Taħt il-Patt Ekoloġiku għandu l-għan li jsir l-ewwel kontinent li jneħħi emissjonijiet ta' CO2 daqs kemm jipproduċi sal-2050.
Dan l-għan sar legalment vinkolanti meta l-Parlament Ewropew u l-Kunsill adottaw il-Liġi dwar il-Klima fl-2021 .
Il-mira interim ta' tnaqqis tal-emissjonijiet tal-UE għall-2030 ġiet aġġornata wkoll minn 40 % għal mill-inqas 55 %.
L-UE bħalissa qed tirrevedi leġiżlazzjoni l-qadima u tistabbilixxi liġijiet ġodda li se jgħinu biex jintlaħaq l-għan tal-2030 ta' tnaqqis ta' 55 % fl-emissjonijiet.
Il-pakkett ta' leġiżlazzjoni huwa magħruf bħala Lesti għall-mira ta' 55 % u jinkludi fost l-oħrajn regoli dwar l-iskambju tal-kwoti tal-emissjonijiet, miri nazzjonali għat-tnaqqis tal-emissjonijiet, it-tneħħija tal-karbonju fis-settur tal-użu tal-art u l-emissjonijiet tat-trasport.
Tgħallem aktar dwar kif l-UE tgħin biex tnaqqas l-emissjonijiet tas-CO2
Emissjonijiet tas-CO2 mill-karozzi: fatti u figuri (infografika)
Tnaqqis tal-emissjonijiet minn ajruplani u vapuri: Miżuri tal-UE spjegati
Tgħallem aktar
Il-Kummissjoni Ewropea: Il-Patt Ekoloġiku
Ara l-intervista tagħna fuq Facebook Live ma' Pascal Canfin, president tal-kumitat tal-ambjent [EN]
F'daqqa t'għajn: l-adozzjoni tal-liġi tal-klima [EN]
L-iskart elettroniku huwa wieħed mill-aktar flussi ta' skart li qed jikbru malajr fl-UE u inqas minn 40 % jiġi riċiklat.
Apparat elettroniku u tagħmir elettriku jiddefinixxu l-ħajja moderna.
Mill-magni tal-ħasil tal-ħwejjeġ u l-vacuum cleaners sal-ismartphones u l-kompjuters, huwa diffiċli li wieħed jimmaġina l-ħajja mingħajrhom.
Iżda l-iskart li jiġġeneraw sar ostaklu għall-isforzi tal-UE biex tnaqqas l-impronta ekoloġika tagħha.
Aqra aktar biex issir taf kif l-UE qed tindirizza l-iskart elettroniku fil-mixja tagħha lejn ekonomija ċirkolari sal-2050 .
L-iskart elettroniku u elettriku jkopri varjetà ta' prodotti differenti li jintremew wara l-użu.
L-apparat domestiku kbir, bħall-magni tal-ħasil tal-ħwejjeġ u l-istufi elettriċi, jinġabar l-aktar, u jammonta għal aktar minn nofs l-iskart elettroniku kollu miġbur.
Dan huwa segwit minn tagħmir tal-IT u tat-telekomunikazzjoni (laptops, printers), tagħmir għall-konsumatur u pannelli fotovoltajċi (video cameras, bozoz fluworexxenti) u apparat domestiku żgħir (vacuum cleaners, toasters).
Il-kategoriji l-oħra kollha, bħall-għodod elettriċi u l-apparat mediku, flimkien jammontaw għal 7.2 % biss tal-iskart elettroniku miġbur.
Ir-rata tar-riċiklaġġ tal-iskart elettroniku fl-UE
Il-prattiki ta' riċiklaġġ ivarjaw fost il-pajjiżi tal-UE.
Fl-2017, il-Kroazja rriċiklat 81 % tal-iskart elettroniku u elettriku kollu, filwaqt li f'Malta, iċ-ċifra kienet ta' 21 %.
Fl-2020, inġabru 10.3 kg ta' skart ta' tagħmir elettriku u elettroniku għal kull abitant fl-UE.
Għaliex għandna bżonn nirriċiklaw l-iskart elettroniku u elettriku?
It-tagħmir elettroniku u elettriku mormi fih materjali potenzjalment ta' ħsara li jniġġsu l-ambjent u jżidu r-riskji għan-nies involuti fir-riċiklaġġ tal-iskart elettroniku.
Biex tiġġieled din il-problema, l-UE għaddiet leġiżlazzjoni biex tipprevjeni l-użu ta' ċerti sustanzi kimiċi , bħaċ-ċomb.
Biex jiġi evitat li jingħata appoġġ involontarju lill-kunflitti armati u l-abbużi tad-drittijiet tal-bniedem, il-Membri tal-PE adottaw regoli li jirrikjedu li l-importaturi Ewropej ta' minerali terrestri rari jagħmlu kontrolli tal-preċedenti personali fuq il-fornituri tagħhom.
X'qed tagħmel l-UE biex tnaqqas l-iskart elettroniku?
F'Marzu 2020, il-Kummissjoni Ewropea ppreżentat pjan ta' azzjoni ġdid għal ekonomija ċirkolari li għandu bħala waħda mill-prijoritajiet tagħha t-tnaqqis tal-iskart elettroniku u elettriku.
Il-proposta ddeskriviet speċifikament għanijiet immedjati bħall-ħolqien tad- dritt għat-tiswija u t-titjib tal-użu mill-ġdid b'mod ġenerali, l-introduzzjoni ta' ċarġer komuni u l-istabbiliment ta' sistema ta' premji biex tinkoraġġixxi r-riċiklaġġ tal-elettronika.
Il- USB Tip-C se jsir iċ-ċarġer komuni għall-biċċa l-kbira tal-apparati elettroniċi fl-UE sa tmiem l-2024.
Il-laptops se jkollhom ikunu mgħammra b'port tat-Tip-C USB sat-28 ta' April 2026.
F'Marzu 2023, il- Kummissjoni ppreżentat proposta ġdida biex tippromwovi t-tiswija tal-oġġetti .
Fi ħdan il-garanzija legali dan ikun jeħtieġ li l-bejjiegħa jsewwu l-prodotti sakemm ma jkunx irħas li jissostitwixxuhom.
Lil hinn mill-garanzija, din tipprovdi drittijiet biex it-tiswijiet isiru aktar faċli u irħas.
Fi Frar 2021, il-Parlament adotta riżoluzzjoni dwar il-pjan ta' azzjoni ġdid għal ekonomija ċirkolari li jitlob miżuri addizzjonali biex tinkiseb ekonomija newtrali f'termini ta' emissjonijiet tal-karbonju, ambjentalment sostenibbli, ħielsa mit-tossiċità u kompletament ċirkolari sal-2050, inklużi regoli ta' riċiklaġġ aktar stretti u miri vinkolanti għall-użu u l-konsum tal-materjali sal-2030.
Fil-qasam tal-iskart elettroniku, il-Membri tal-PE jridu li l-UE tippromwovi ħajja itwal tal-prodott permezz tal-użu mill-ġdid u l-possibbiltà ta' tiswija.
Il-Membru Netherlandiż tar-Renew Europe Jan Huitema, l-Membru tal-PE ewlieni dwar din il-kwistjoni, qal li huwa importanti li l-pjan ta' azzjoni tal-Kummissjoni jiġi avviċinat "olistikament": "Jeħtieġ li l-prinċipji taċ-ċirkolarità jiġu implimentati fl-istadji kollha ta' katina tal-valur sabiex l-ekonomija ċirkolari tkun suċċess."
Huwa qal li għandha tingħata attenzjoni partikolari lis-settur tal-iskart elettroniku, peress li r-riċiklaġġ għadu lura meta mqabbel mal-produzzjoni.
"Fl-2017, id-dinja ġġenerat 44.7 miljun tunnellata metrika ta' skart elettroniku u 20 % biss ġie riċiklat kif suppost."
Huitema qal ukoll li l-pjan ta' azzjoni jista' jgħin fl-irkupru ekonomiku.
"L-istimolu ta' mudelli ta’ negozju innovattivi ġodda min-naħa tiegħu se joħloq it-tkabbir ekonomiku ġdid u l-opportunitajiet ta’ impjiegi li l-Ewropa se jkollha bżonn tirkupra.
Aqra aktar dwar l-ekonomija ċirkolari u l-iskart
Fatti u ċifri dwar il-ġestjoni tal-iskart fl-Ekonomija Ċirkolari tal-UE: definizzjoni u benefiċċji
L-istrateġija tal-UE biex jitnaqqas it-tniġġis mill-plastik
Skart ta’ tagħmir elettriku u elettroniku
FAQ: Direttiva dwar skart ta’ tagħmir elettriku u elettroniku
Pjan ta’ Azzjoni għal Ekonomija Ċirkolari
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
Numru tat-telefown: (+32) 2 28 33126 (BXL)
Numru tal-mobile: (+32) 477 99 19 34
Numru tal-mobile: (+32) 495 535 457
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
A crime against humanity.
Illum, il-Kummissjoni Ewropea pproponiet miżura eċċezzjonali ffinanzjata mill-Fond Agrikolu Ewropew għall-Iżvilupp Rurali (FAEŻR) biex tippermetti lill-Istati Membri jħallsu somma f'daqqa ta' darba biss lill-bdiewa u lin-negozji agroalimentari affettwati minn żidiet sinifikanti fil-kostijiet tal-input.
Tali żidiet fil-prezzijiet, b'mod partikolari f'dawk tal-enerġija, tal-fertilizzant u tal-għalf tal-annimali, qed ifixklu s-settur agrikolu u l-komunitajiet rurali, filwaqt li jwasslu għal problemi ta' likwidità u ta' fluss tal-flus għall-bdiewa u għan-negozji rurali żgħar attivi fl-ipproċessar, il-kummerċjalizzazzjoni jew l-iżvilupp ta' prodotti agrikoli.
Billi jindirizza direttament dawn l-isfidi tal-fluss tal-flus, u jgħin biex dan il-fluss jibqa' għaddej, l-appoġġ se jindirizza t-tfixkil fis-suq u b'hekk jikkontribwixxi għas-sigurtà globali tal-ikel.
Il-Kummissarju għall-Agrikoltura Janusz Wojciechowski, stqarr: “Il-bdiewa, bl-appoġġ tal-Politika Agrikola Komuni, ikomplu jagħtu prova bla heda tal-valur tagħhom billi jipproduċu l-ikel f'ċirkostanzi diffiċli.
Wara l-pandemija tal-COVID-19, issa qed jintlaqtu ħafna mill-konsegwenzi tal-invażjoni tal-Ukrajna mir-Russja.
Is-sopravivenza ta' wħud minnhom tinsab fil-periklu.
Permezz ta' din il-miżura, li hi l-aktar waħda reċenti f'serje mnedija skont il-PAK, qed nappoġġawhom biex ikunu jistgħu jkomplu jipproduċu l-ikel meħtieġ mid-dinja, jieħdu ħsieb arthom u jipprovdu lill-familji tagħhom.”
Ladarba tiġi adottata mill-koleġiżlaturi, din il-miżura se tippermetti lill-Istati Membri jiddeċiedu li jużaw il-fondi disponibbli li jaslu sa 5 % tal-baġit tal-FAEŻR tagħhom għas-snin 2021-2022, għal appoġġ dirett għall-introjtu tal-bdiewa u tal-SMEs attivi fl-ipproċessar, il-kummerċjalizzazzjoni jew l-iżvilupp ta' prodotti agrikoli.
Dan jirrappreżenta baġit potenzjali ta' €1.4 biljun fl-UE.
L-Istati Membri huma meħtieġa jimmiraw dan l-appoġġ lejn il-benefiċjarji li huma l-aktar affettwati mill-kriżi attwali u li huma involuti fl-ekonomija ċirkolari, fil-ġestjoni tan-nutrijenti, fl-użu effiċjenti tar-riżorsi jew f'metodi ta' produzzjoni li ma jagħmlux ħsara lill-ambjent u lill-klima.
Il-bdiewa u l-SMEs magħżula jistgħu jirċievu sa €15,000 u €100,000 rispettivament.
Il-pagamenti għandhom isiru sal-15 ta' Ottubru 2023.
Biex jagħmlu użu minn dik il-possibbiltà eċċezzjonali, l-Istati Membri se jkollhom jissottomettu modifika fil-programm(i) tal-iżvilupp rurali tagħhom li biha jintroduċu l-miżura l-ġdida.
Il-proposta eċċezzjonali tal-lum issegwi l-pakkett ta' appoġġ ta' €500 miljun għall-bdiewa tal-UE adottat fit-23 ta' Marzu fil-qafas tal-Komunikazzjoni dwar is-“salvagwardja tas-sigurtà tal-ikel u t-tisħiħ tar-reżiljenza tas-sistemi tal-ikel”.
F'dawn iż-żewġ miżuri, il-Kummissjoni tħeġġeġ lill-Istati Membri biex jappoġġaw lill-bdiewa involuti fi prattiki sostenibbli.https://ec.europa.eu/commission/presscorner/detail/mt/ip_22_1963
F'dan il-kuntest, il-Kummissjoni qed iżżid ukoll il-monitoraġġ tagħha tas-swieq agrikoli ewlenin milquta mill-gwerra.
Wara Deċiżjoni ppubblikata llum, l-Istati Membri se jkollhom jinnotifikaw lill-Kummissjoni dwar il-livell ta' kull xahar tagħhom ta' ħażniet ta' ċereali, żrieragħ taż-żejt, ross u żrieragħ iċċertifikati ta' dawn il-prodotti miżmuma mill-produtturi, il-bejjiegħa bl-ingrossa u l-operaturi rilevanti.
Il-Kummissjoni Ewropea nediet ukoll dashboard apposta li tippreżenta statistika aġġornata u dettaljata dwar il-prezzijiet, il-produzzjoni, u l-kummerċ tal-qamħ għat-tħin, il-qamħirrum, ix-xgħir, il-kolza, iż-żejt taż-żerriegħa tal-ġirasol, u l-fażola tas-sojja fil-livell tal-UE u dak globali.
Dan jipprovdi lill-operaturi tas-suq stampa f'waqtha u preċiża tad-disponibbiltà tal-prodotti primarji essenzjali għall-ikel u l-għalf.
Proposta biex jingħata appoġġ temporanju eċċezzjonali skont il-Fond Agrikolu Ewropew għall-Iżvilupp Rurali b'reazzjoni għall-impatt tal-invażjoni tal-Ukrajna mir-Russja
Il-Kummissjoni Ewropea żżid il-monitoraġġ tagħha tas-swieq agrikoli milquta mill-invażjoni tal-Ukrajna mir-Russja
Dashbord dwar l-impatt tal-invażjoni tal-Ukrajna mir-Russja dwar setturi agrikoli magħżula
Il-Kummissjoni taġixxi biex tinkiseb is-sigurtà globali tal-ikel u biex tappoġġa lill-bdiewa u lill-konsumaturi tal-UE
Skeda informattiva: Nindirizzaw is-sigurtà globali tal-ikel u l-isfidi tal-affordabbiltà
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Il-Kunsill u l-Parlament Ewropew illum laħqu ftehim dwar baġit tal-UE għall-2023 li jiffoka b'mod qawwi fuq il-prijoritajiet ewlenin tal-politika tal-UE.
It-total tal-impenji huwa stabbilit għal €186.6 biljun.
Din hija żieda ta' 1.1% meta mqabbla mal-baġit tal-2022 kif emendat. €0.4 biljun inżammu disponibbli taħt il-limiti massimi tal-infiq tal-qafas finanzjarju pluriennali għall-2021-2027, li jippermetti lill-UE tirreaġixxi għal ħtiġijiet mhux prevedibbli.
It-total ta' pagamenti jammonta għal €144.7 biljun, 1% aktar mill-2022.
Nilqa' l-ftehim tagħna dwar il-baġit tas-sena d-dieħla peress li dan ser jippermettilna niffukaw fuq l-oqsma ta' prijorità tal-UE f'kuntest ġeopolitiku partikolarment volatili.
Huwa jiżgura wkoll approċċ realistiku, filwaqt li jitqiesu is-sitwazzjoni ekonomika attwali, l-interessi tal-kontribwenti u l-ħtieġa li jiġu indirizzati sfidi ġodda li jistgħu jfeġġu fl-2023.
Jiří Georgiev, Deputat Ministru għall-Finanzi tar-Repubblika Ċeka u negozjatur ewlieni tal-Kunsill għall-baġit tal-UE għall-2023
Il-baġit tal-UE għall-2023 (f'miljuni ta' €)
Suq uniku, innovazzjoni u diġitali 21.548 20.901 2.
Koeżjoni, reżiljenza u valuri 70.587 58.059 3.
Riżorsi naturali u ambjent 57.259 57.456 4.
Migrazzjoni u ġestjoni tal-fruntieri 3.727 3.038 5.
Sigurtà u difiża 2.117 1.208 6.
Il-viċinat u d-dinja 17.212 13.995 7.
Amministrazzjoni pubblika Ewropea 11.311 11.311 Strumenti speċjali 2.855 2.680
Approprjazzjonijiet bħala % tal-ING (introjtu nazzjonali gross)
Impenji huma wegħdiet legalment vinkolanti li jintefqu flus fuq attivitajiet li huma implimentati matul diversi snin.
Pagamenti jkopru n-nefqa li tirriżulta minn impenji meħudin waqt is-sena finanzjarja attwali jew is-snin preċedenti.
Informazzjoni ġenerali Il-Kummissjoni, fl-abbozz ta' baġit inizjali tagħha għall-2023, stabbiliet l-impenji totali għal €185.59 biljun u l-pagamenti totali għal €166.27 biljun .
Il-Kunsill, fil-pożizzjoni tiegħu adottata fit-13 ta' Lulju 2022, stabbilixxa l-impenji totali għal €183.95 biljun u l-pagamenti totali għal €165.74 biljun .
Il-Parlament, fl-emendi tiegħu vvotati f'Ottubru 2022, stabbilixxa l-impenji totali għal €187.29 biljun u l-pagamenti totali għal €167.61 biljun .
F'Ottubru 2022 ukoll, il-Kummissjoni ppreżentat ittra emendatorja għall-abbozz tal-baġit, li tistabbilixxi l-impenji totali għal €186.35 biljun u l-pagamenti totali għal €168.66 biljun .
L-adozzjoni tal-baġit teħtieġ maġġoranza kwalifikata fil-Kunsill, bi qbil mal-Parlament Ewropew (bażi legali: l-artikolu 113 tat-Trattat dwar il-Funzjonament tal-Unjoni Ewropea).
Passi li jmiss Il-Parlament u l-Kunsill issa għandhom 14-il ġurnata biex japprovaw formalment il-ftehim li ntlaħaq.
Il-Kunsill mistenni japprovah fit-22 ta' Novembru.
Il-baġit tal-UE għall-2023: il-Kunsill jilħaq ftehim dwar il-pożizzjoni tiegħu (stqarrija għall-istampa, 13 ta' Lulju 2022)
Baġit tal-UE għall-2023 (informazzjoni ġenerali)
Baġit tal-UE (informazzjoni ġenerali)
Illum, l-Unjoni Ewropea u t-Tajlandja ffirmaw il-Ftehim ta' Sħubija u Kooperazzjoni (FSK) bejn l-UE u t-Tajlandja fi Brussell.
Dan il-ftehim ser isaħħaħ id-djalogu politiku dwar kwistjonijiet ta' tħassib dinji u ser jagħti aktar lok għal kooperazzjoni ta' benefiċċju reċiproku f'għadd kbir ta' oqsma ta' politika, fosthom l-ambjent, l-enerġija, it-tibdil fil-klima, it-trasport, ix-xjenza u t-teknoloġija, il-kummerċ, l-impjiegi u l-affarijiet soċjali, id-drittijiet tal-bniedem, l-edukazzjoni, l-agrikoltura, in-nonproliferazzjoni, il-ġlieda kontra t-terroriżmu, il-ġlieda kontra l-korruzzjoni u l-kriminalità organizzata, il-migrazzjoni u l-kultura.
Ser ikun qafas għar-relazzjonijiet bejn l-UE u t-Tajlandja fis-snin li ġejjin.
Ir-Rappreżentant Għoli/il-Viċi President Josep Borrell qal: '' It-Tajlandja ilha ħafna sieħba tal-UE fl-Asja.
Bil-Ftehim iffirmat illum ser inkunu qed insaħħu d-djalogu u l-kooperazzjoni tagħna.
L-iffirmar tal-FSK juri l-importanza u l-potenzjal tar-relazzjonijiet bilaterali tagħna.
L-UE u t-Tajlandja ħadu impenn li jaħdmu flimkien b'appoġġ għall-ordni internazzjonali bbażat fuq ir-regoli kif ukoll li jkabbru l-prosperità u l-istabbiltà reġjonali."
Iċ-ċerimonja tal-iffirmar timmarka l-għeluq b'suċċess ta' negozjati twal.
Il-Ftehim ġie inizjalat fit-2 ta' Settembru 2022 mill-kap negozjaturi tal-Unjoni Ewropea u t-Tajlandja.
Il-FSK ser jidħol fis-seħħ ladarba jkun ġie ratifikat mill-istati membri tal-UE u mit-Tajlandja.
Il-Ftehim jipprevedi l-applikazzjoni proviżorja mat-tlestija tal-proċeduri meħtieġa miż-żewġ partijiet.
L-UE kienet irrappreżentata mir-Rappreżentant Għoli tal-Unjoni Ewropea għall-Affarijiet Barranin u l-Politika ta' Sigurtà/Viċi President tal-Kummissjoni Ewropea Josep Borrell Fontelles, u l-istati membri tagħha mill-Prim Ministru taċ-Ċekja Petr Fiala.
It-Tajlandja kienet irrappreżentata mill-Viċi Prim Ministru u Ministru għall-Affarijiet Barranin, Don Pramudwinai.
It-Tajlandja hija s-sitt sieħeb tal-ASEAN li ffinalizzat in-negozjati għal FSK mal-UE wara l-Indoneżja, il-Vjetnam, il-Filippini, Singapore u l-Malażja.
Il-FSK mat-Tajlandja ġie inizjalat għall-ewwel f'Marzu 2013 iżda l-firma tiegħu ġiet sospiża fl-2014 wara l-kolp ta' stat militari fil-pajjiż.
Wara l-Konklużjonijiet tal-Kunsill tal-2019, l-UE qieset li kien xieraq li tieħu passi biex twessa' l-involviment tagħha mat-Tajlandja billi tħejji għall-firma f'waqtha tal-FSK.
In-negozjati dwar il-Ftehim issoktaw fit-13 ta' Lulju 2021 u ngħalqu f'Settembru 2022.
Il-Ftehim ġie inizjalat fi Brussell fit-2 ta' Settembru 2022.
Għalissa, il-kooperazzjoni bejn l-UE u t-Tajlandja hija bbażata fuq il-Ftehim ta' Kooperazzjoni bejn l-UE u l-ASEAN tal-1980.
Il-Ftehim iffirmat illum ser jagħti bażi legali ġdida lir-relazzjonijiet bejn l-UE u t-Tajlandja, li huwa aktar komprensiv, jinkludi aktar setturi għall-kooperazzjoni u ser iwieġeb aħjar għall-isfidi dinjija ta' bħalissa.
Ftehim ta' Sħubija u Kooperazzjoni bejn l-UE u t-Tajlandja
Ftehim ta' Sħubija u Kooperazzjoni bejn l-UE u t-Tajlandja (rettifika: Lingwa Pollakka)
Illum, il-presidenza tal-Kunsill u r-rappreżentanti tal-Parlament Ewropew laħqu ftehim dwar l-abbozz ta' regolament dwar l-ivvjaġġar mingħajr viża għal dawk b'passaporti maħruġa mill-Kosovo.
It-test maqbul issa jrid jiġi approvat mill-Kunsill u l-Parlament Ewropew qabel ma jgħaddi mill-proċedura ta' adozzjoni formali.
Bir-regoli l-ġodda jippermetti dawk b'passaport tal-Kosovo jistgħu jivvjaġġaw lejn l-UE mingħajr viża għal perjodu ta' soġġorn ta' 90 jum fi kwalunkwe perjodu ta' 180 jum.
Din l-eżenzjoni mill-ħtieġa tal-viża tapplika mid-data tal-bidu għat-tħaddim tas-Sistema Ewropea ta' Informazzjoni u ta' Awtorizzazzjoni għall-Ivvjaġġar (ETIAS) u fi kwalunkwe każ mhux aktar tard mill-1 ta' Jannar 2024.
Kuntest Il-Kosovo għamel progress konsiderevoli fil-blokok kollha tal-pjan direzzjonali għal-liberalizzazzjoni tal-viża.
Abbażi ta' din il-valutazzjoni, il-Kummissjoni pproponiet li tneħħi r-rekwiżit tal-viża għal dawk b'passaporti maħruġa mill-Kosovo.
L-eżenzjoni mill-ħtieġa tal-viża ser tiżgura li r-reġjun kollu tal-Balkani tal-Punent ikun taħt l-istess reġim tal-viża.
Il-Kummissjoni ser tkompli tissorvelja b'mod attiv l-implimentazzjoni ta' dawn ir-rekwiżiti, inkluż l-allinjament tal-politika tal-viża, permezz tal-mekkaniżmu ta' wara l-liberalizzazzjoni tal-viża.
Politika tal-UE dwar il-viża (informazzjoni ġenerali)
Biex jiġi żgurat li l-UE tilħaq l-objettivi tagħha għal trasformazzjoni diġitali f'konformità mal-valuri tagħha, il-Kunsill, il-Parlament Ewropew, u l-Kummissjoni llum iffirmaw fl-ogħla livell politiku d- dikjarazzjoni Ewropea dwar id-drittijiet u l-prinċipji diġitali għad-deċennju diġitali .
Illum, aħna nieħdu impenn lejn trasformazzjoni diġitali inklużiva, ġusta, sikura u sostenibbli li tpoġġi lin-nies fiċ-ċentru.
Il-ħarsien tal-valuri ewlenin tal-UE online huwa importanti daqs fid-dinja reali.
Id-dikjarazzjoni ser isservi wkoll ta' punt ta' riferiment għal min ifassal il-politika, għan-negozji u atturi rilevanti oħra meta jiżviluppaw u jużaw teknoloġiji ġodda.
Petr Fiala, Prim Ministru taċ-Ċekja
Id-dikjarazzjoni tinkorpora, fost l-oħrajn, referenzi għas- sovranità diġitali b'mod miftuħ, ir-rispett għad- drittijiet fundamentali , l-istat tad-dritt u d-demokrazija, l-inklużjoni, l-aċċessibbiltà, l-ugwaljanza, is-sostenibbiltà, ir-reżiljenza, is-sigurtà, it-titjib tal-kwalità tal-ħajja, id-disponibbiltà tas-servizzi u r-rispett tad-drittijiet u tal-aspirazzjonijiet ta' kulħadd.
It-trasformazzjoni għandha tikkontribwixxi għal ekonomija u soċjetà li jkunu dinamiċi, effiċjenti fl-użu tar-riżorsi u ġusti fl-UE.
Firma tad-dikjarazzjoni Ewropea dwar id-drittijiet u l-prinċipji diġitali, 15 ta' Diċembru 2022.
It-test ifakkar fid-drittijiet l-aktar rilevanti fil-kuntest tat-trasformazzjoni diġitali u għandu jservi wkoll bħala punt ta' referenza għan-negozji u għal atturi rilevanti oħra meta jiġu żviluppati u varati teknoloġiji ġodda.
Id-dikjarazzjoni għandha tiggwida lil dawk li jfasslu l-politika meta jirriflettu fuq il-viżjoni tagħhom tat-trasformazzjoni diġitali: li tpoġġi n-nies fil-qalba tat-trasformazzjoni diġitali li tappoġġa s-solidarjetà u l-inklużjoni, permezz tal-konnettività, l-edukazzjoni, it-taħriġ u l-ħiliet diġitali , kundizzjonijiet tax-xogħol ġusti u ekwi, kif ukoll aċċess għas-servizzi diġitali online li ttenni l-importanza tal- libertà tal-għażla fl-interazzjonijiet ma' algoritmi u sistemi tal-intelliġenza artifiċjali u f'ambjent diġitali ġust li trawwem il-parteċipazzjoni fi spazju pubbliku diġitali li żżid is-sikurezza, is-sigurtà u l-awtonomizzazzjoni fl-ambjent diġitali, b'mod partikolari għat-tfal u ż-żgħażagħ, filwaqt li tiżgura l-privatezza u l-kontroll individwali fuq id-data li tippromwovi s-sostenibbiltà Il-Kunsill ikkontribwixxa biex tingħata prominenza lid- dimensjoni internazzjonali , partikolarment bil-promozzjoni ta' referenzi għad-drittijiet universali tal-bniedem fid-daħla tad-dikjarazzjoni, ukoll bil-ħsieb li jiġu ispirati sħab lil hinn mill-fruntieri tal-UE.
Kompromess ibbilanċjat huwa rifless fl-aspetti soċjali, pereżempju permezz tar-rispett tad- drittijiet tal-ħaddiema b'rabta mas-sorveljanza fuq il-post tax-xogħol, u permezz ta' impenn lejn il-ġlieda kontra x-xogħol furzat.
Fir-rigward ta' kwistjonijiet ta' privatezza, id-dikjarazzjoni tiddikjara li ċ-ċittadini għandhom jiġu garantiti l-kunfidenzjalità tal-komunikazzjonijiet tagħhom u jkunu protetti mit- traċċar jew l-interċettazzjoni illegali .
Fl-aħħar nett, qbil komuni dwar l-Intelliġenza Artifiċjali (IA) fuq il-post tax-xogħol issa jiżgura allinjament tad-dikjarazzjoni man-negozjati li għaddejjin dwar l-Att dwar l-IA u mad-direttiva dwar is-sikurezza u s-saħħa fuq il-post tax-xogħol.
Kuntest Il-komunikazzjoni tal-Kummissjoni "il-Kumpass Diġitali 2030: l-approċċ Ewropew għad-Deċennju Diġitali" tad-9 ta' Marzu 2021 ppreżentat il-viżjoni għal Ewropa ttrasformata diġitalment sal-2030 skont il-valuri Ewropej.
L-ambizzjoni tal-UE hi li tkun diġitalment sovrana f'dinja miftuħa u interkonnessa waqt li tgħaqqad ċittadini responsabbilizzati u negozji innovattivi f'soċjetà diġitali sostenibbli bin-nies fil-qalba tagħha li tkun inklużiva, sostenibbli u prospera.
Fil- konklużjonijiet tiegħu tal-25 ta' Marzu 2021 , il-Kunsill Ewropew issottolinja l-importanza tat- trasformazzjoni diġitali għat-tkabbir, il-prosperità, is-sigurtà u l-kompetittività tal-UE, kif ukoll għall-ġid tas-soċjetajiet tagħna.
Hija identifikat il-komunikazzjoni dwar il-kumpass diġitali bħala pass importanti lejn l-immappjar tal-iżvilupp diġitali tal-Ewropa għad-deċennju li jmiss.
Stiednet lill-Kummissjoni biex tuża l-istrumenti kollha disponibbli fil-qasam tal-politika industrijali, kummerċjali u tal-kompetizzjoni.
Fid-dawl ta' dawn l-ambizzjonijiet u dawn l-isfidi, fis-26 ta' Jannar 2022 il-Kummissjoni pproponiet dikjarazzjoni Ewropea dwar id-drittijiet u l-prinċipji diġitali għad-deċennju diġitali bħala segwitu għall-komunikazzjoni tagħha tad-9 ta' Marzu 2021.
Dikjarazzjoni Ewropea dwar id-drittijiet u l-prinċipji diġitali għad-deċennju diġitali (Kummissjoni Ewropea)
Deċiżjoni tal-Parlament Ewropew u l-Kunsill li tistabbilixxi l-programm ta' politika tal-2030 "Il-perkors għad-deċennju diġitali"
Il-President tal-Parlament Ewropew Roberta Metsola, il-Prim Ministru Ċek Petr Fiala, għall-Kunsill tal-Unjoni Ewropea, u l-President tal-Kummissjoni Ursula von der Leyen iffirmaw id-Dikjarazzjoni Konġunta dwar il-prijoritajiet leġiżlattivi tal-UE għall-2023 u l-2024, li tibni fuq il-progress sod li sar matul l-aħħar sena.
Id-Dikjarazzjoni Konġunta tistabbilixxi viżjoni Ewropea kondiviża għal Ewropa aktar b'saħħitha u aktar reżiljenti fid-dawl tal-aggressjoni brutali u mhux provokata tar-Russja kontra l-Ukrajna u l-impatt wiesa' tagħha – waqt li fl-istess ħin jiġu indirizzati sfidi serji oħra bħall-kriżi klimatika u l-pressjonijiet ekonomiċi.
L-Unjoni Ewropea ser tkompli tappoġġja lill-Ukrajna u lill-poplu tagħha filwaqt li taċċellera t-tranżizzjoni doppja ekoloġika u diġitali.
Wara sentejn iebsa ta' pandemija u bl-invażjoni Russa li għadha għaddejja fl-Ukrajna, dan huwa ż-żmien meta t-tmexxija Ewropea hija l-aktar meħtieġa.
Huma meħtieġa azzjonijiet komuni biex jitwasslu soluzzjonijiet Ewropej għaċ-ċittadini u għan-negozji tagħna.
L-iżgurar li l-leġiżlazzjoni tagħna dwar l-enerġija tgħin biex il-kontijiet jiġu kkontrollati u tikkontribwixxi għall-għanijiet klimatiċi fit-tul tagħna, filwaqt li tiżgura s-sostenibbiltà tal-baġit tal-UE u tiffinalizza r-riformi tal-migrazzjoni u l-ażil huma kollha prijoritajiet għall-Parlament Ewropew.
Dawn ir-riformi huma partikolarment importanti fid-dawl tal-Elezzjonijiet Ewropej tal-2024, meta ċ-ċittadini ser iżommuna responsabbli għal kif l-UE wieġbet għall-isfidi attwali.
Roberta Metsola, President tal-Parlament Ewropew
Id-Dikjarazzjoni Konġunta li qed niffirmaw illum tafferma mill-ġdid l-impenn tagħna li naħdmu għal Ewropa aktar ġusta, aktar ekoloġika u aktar diġitali.
Din id-dikjarazzjoni tissottolinja wkoll id-determinazzjoni tagħna li nħarsu l-prinċipji demokratiċi tagħna, niżviluppaw aktar suq uniku li jiffunzjona tajjeb, u nirrispondu għall-aspettattivi taċ-ċittadini tagħna.
Dawn il-prijoritajiet ser jiggwidaw id-deċiżjonijiet u l-azzjonijiet tagħna matul is-sena u nofs li ġejjin u ser jgħinu lis-soċjetajiet u l-ekonomiji tagħna jilqgħu għall-effetti tal-aggressjoni mhux provokata u mhux ġustifikata tar-Russja kontra l-Ukrajna.
Petr Fiala, Prim Ministru tar-Repubblika Ċeka
Ir-Russja reġgħet ġabet il-gwerra fl-Ewropa.
Il-konsegwenzi ta' din l-aggressjoni qed jinħassu b'mod qawwi fl-Ewropa u fid-dinja.
Din id-Dikjarazzjoni Konġunta hija xhieda tal-impenn determinat tagħna li nibqgħu magħqudin fl-appoġġ għall-Ukrajna u għall-poplu tagħha, u biex negħlbu l-isfidi l-kbar ta' żminijietna, bħat-tibdil fil-klima.
Tindika kif ser inwettqu l-wegħdiet li għamilna liċ-ċittadini Ewropej tagħna.
Id-Dikjarazzjoni Konġunta tal-lum tenfasizza proposti leġiżlattivi ewlenin li bħalissa huma f'idejn il-Parlament Ewropew u l-Kunsill, jew li ser jiġu ppreżentati mill-Kummissjoni Ewropea fl-2023.
Id-Dikjarazzjoni torbot lit-tliet istituzzjonijiet tal-UE biex jagħtu l-akbar prijorità lill-inizjattivi li għandhom l-għan li jwettqu l-Patt Ekoloġiku Ewropew; li jiksbu t-tranżizzjoni diġitali u jtejbu r-reżiljenza; li joħolqu ekonomija għas-servizz tan-nies; li jagħmlu l-Ewropa aktar b'saħħitha fid-dinja; li jippromwovu l-istil ta' ħajja Ewropew tagħna; u li jipproteġu d-demokrazija u l-valuri tagħna.
It-tliet istituzzjonijiet għandhom l-għan li jagħmlu l-akbar progress possibbli fl-inizjattivi inklużi fid-Dikjarazzjoni Konġunta sal-Elezzjonijiet Ewropej li jmiss fl-2024.
L-istituzzjonijiet tal-UE jilqgħu tajjeb ukoll ir-riżultati tal-Konferenza dwar il-Futur tal-Ewropa, u affermaw mill-ġdid l-impenji tagħhom li jsegwu l-proposti, kull waħda fl-isfera tal-kompetenza tagħha.
Ħafna proposti tal-Konferenza diġà ġew riflessi fil-programm ta' ħidma tal-Kummissjoni għall-2023.
Minkejja sena diffiċli, il-mexxejja tat-tliet istituzzjonijiet tal-UE kienu wkoll kuntenti bil-kisbiet tal-2022.
Dan jinkludi b'mod partikolari l-għoti ta' għajnuna umanitarja, politika, finanzjarja u militari lill-Ukrajna u lill-poplu tagħha, kif ukoll sanzjonijiet mingħajr preċedent kontra r-Russja biex jeżerċitaw pressjoni ekonomika u jdgħajfu l-kapaċitajiet militari tar-Russja.
L-UE pprovdiet lill-Ukreni b'aċċess għall-impjiegi, l-akkomodazzjoni, l-edukazzjoni, it-taħriġ u l-kura tas-saħħa bl-ewwel attivazzjoni tal-Mekkaniżmu ta' Protezzjoni Temporanja.
Bl-adozzjoni tal-pjan REPowerEU, l-UE ser telimina gradwalment id-dipendenza tal-Ewropa fuq l-enerġija fossili Russa filwaqt li ser tagħti spinta lis-sorsi rinnovabbli u lis-sigurtà tal-enerġija.
Fl-istess ħin, l-implimentazzjoni tal-pjanijiet nazzjonali għall-Irkupru u r-Reżiljenza tan-NextGenerationEU qed trawwem irkupru reżiljenti.
It-tliet istituzzjonijiet jibqgħu impenjati li jsibu soluzzjonijiet komuni tal-UE biex jindirizzaw il-kriżi tal-għoli tal-ħajja għaċ-ċittadini u għan-negozji.
Barra minn hekk, intlaħaq qbil dwar leġiżlazzjoni importanti f'għadd ta' oqsma ta' prijorità diġà identifikati fid-Dikjarazzjoni Konġunta tal-2022, inkluż l-Att storiku dwar is-Swieq Diġitali u l-Att dwar is-Servizzi Diġitali, il-pagi minimi ġusti, l-ugwaljanza bejn il-ġeneri fil-bordijiet tal-kumpaniji, u xi wħud mill-proposti tal-Unjoni tas-Saħħa u l-pakkett "Lesti għall-mira ta' 55 %".
Il-bidu tal-2022 immarka wkoll l-20 sena tal-euro u l-bidu tas-Sena Ewropea taż-Żgħażagħ.
Il-passi li jmiss It-tliet istituzzjonijiet tal-UE ser ikomplu jaħdmu flimkien abbażi ta' din id-Dikjarazzjoni Konġunta u tad-dokument ta' ħidma li jakkumpanjaha, li jelenkaw madwar 164 proposta leġiżlattiva ewlenija.
Informazzjoni ġenerali Mill-2016, il-Parlament Ewropew, il-Kunsill u l-Kummissjoni bdew jiddiskutu u jaqblu dwar il-prijoritajiet leġiżlattivi tal-UE għas-sena ta' wara f'Dikjarazzjoni Konġunta annwali.
Dan jippermetti lill-istituzzjonijiet jaħdmu b'mod aktar effettiv u aktar mill-qrib fuq proposti leġiżlattivi ewlenin imressqa mill-Kummissjoni li għalihom il-Parlament Ewropew u l-Kunsill huma koleġiżlaturi.
Barra minn hekk, fl-2020, it-tliet istituzzjonijiet tal-UE ffirmaw il-Konklużjonijiet Konġunti għall-2020–2024, li jistabbilixxu l-objettivi u l-prijoritajiet politiċi komuni sal-elezzjonijiet Ewropej li jmiss fl-2024.
Dikjarazzjoni Konġunta dwar il-prijoritajiet leġiżlattivi tal-UE għall-2023 u l-2024
Dokument ta' ħidma dwar il-prijoritajiet leġiżlattivi tal-UE għall-2023 u l-2024
Konklużjonijiet Konġunti dwar objettivi u prijoritajiet ta' politika għall-2020-2024
Il-programm ta' ħidma tal-Kummissjoni għall-2023
Rapport finali tal-Konferenza dwar il-Futur tal-Ewropa
Ir-rispons tal-UE għall-invażjoni tal-Ukrajna mir-Russja
Il-presidenza Ċeka u l-Parlament Ewropew laħqu qbil proviżorju dwar regoli għat-trasparenza fil-pagi.
Il-liġi l-ġdida tal-UE ser tagħti s-setgħa lin-nisa biex jinfurzaw il-prinċipju ta' paga ugwali għal xogħol ugwali permezz ta' sett ta' miżuri vinkolanti dwar it-trasparenza fil-pagi.
M'hemm l-ebda dubju li l-irġiel u n-nisa jistħoqqilhom li jkollhom l-istess salarju jekk ikunu qed jagħmlu l-istess xogħol.
Iżda sfortunatament s'issa dan għadu mhux il-każ.
Illum, qed nagħmlu qabża kbira 'l quddiem biex neliminaw id-differenza bejn il-ġeneri fil-pagi.
B'din il-liġi l-ġdida dwar it-trasparenza fil-pagi, aħna nagħtu s-setgħa lill-ħaddiema biex jinfurzaw id-dritt tagħhom ta' paga ugwali għal xogħol ugwali.
Marian Jurečka, viċi prim ministru u ministru għax-xogħol u l-affarijiet soċjali taċ-Ċekja kkumentat
Tiżdied it-trasparenza fil-pagi Biex tiġi evitata d-diskriminazzjoni, min iħaddem irid jiżgura li l-impjegati tagħhom ikollhom aċċess faċli għall- kriterji oġġettivi u newtrali għall-ġeneru li jużaw biex jiddefinixxu l-pagi u żidiet possibbli fil-pagi.
Il-ħaddiema u r-rappreżentanti tagħhom ser ikollhom ukoll id-dritt li jitolbu u jirċievu informazzjoni dwar il- livell tal-paga individwali tagħhom u l-livelli medji tal-pagi għall-ħaddiema li jagħmlu l-istess xogħol jew xogħol ta' valur ugwali, imqassma skont is-sess.
Min iħaddem jeħtieġ ukoll li jindika l-livell jew il-firxa ta' paga inizjali li għandha titħallas lill-ħaddiema futuri.
Min iħaddem b'iktar minn 100 impjegat għandu jipprovdi informazzjoni dwar id-differenza fil-pagi bejn il-ħaddiema nisa u rġiel fl-organizzazzjoni tiegħu.
Min iħaddem irid jaqsam din l-informazzjoni mal-awtorità nazzjonali rilevanti tiegħu.
Jeħtieġ ukoll li jipprovdu din l-informazzjoni lill-ħaddiema tagħhom u lir-rappreżentanti tagħhom.
L-informazzjoni għandha tingħata kull sena jew kull tliet snin, skont id-daqs tal-kumpanija.
F'każijiet fejn dan ir-rappurtar dwar il-pagi juri differenza fil-livell tal-paga medja bejn il-ħaddiema nisa u rġiel ta' mill-inqas 5% u min iħaddem ma jkunx iġġustifika din id-differenza bi kriterji oġġettivi u newtrali għall-ġeneru, min iħaddem ser ikollu jwettaq valutazzjoni konġunta tal-pagi f'kooperazzjoni mar-rappreżentanti tal-ħaddiema tiegħu.
Din il-valutazzjoni konġunta tal-pagi għandha tinkludi miżuri biex jitranġaw id-differenzi mhux ġustifikati fil-pagi.
Kumpens u rimedji oħra Il-ħaddiema li min iħaddimhom ma rrispettax l-obbligi tal-prinċipju ta' paga ugwali, għandhom id-dritt li jitolbu kumpens .
Il-qrati jistgħu jordnaw ukoll lil min iħaddem biex iwaqqaf il-ksur u jieħu miżuri biex jikkonforma mal-prinċipju ta' paga ugwali.
Assoċjazzjonijiet bħall-korpi tal-ugwaljanza jew ir-rappreżentanti tal-ħaddiema jistgħu jaġixxu f'isem ħaddiem jew ħaddiema biex jinfurzaw il-prinċipju ta' paga ugwali.
Informazzjoni ġenerali Id-dritt għal paga ugwali għan-nisa u l-irġiel għal xogħol ugwali jew xogħol ta' valur ugwali huwa minqux fit- Trattat ta' Ruma u ġie elaborat iżjed f'testi leġiżlattivi addizzjonali.
Iżda, minkejja dan il-qafas legali, l-implimentazzjoni u l-infurzar effettivi ta' dan il-prinċipju fil-prattika għadhom sfida fl-UE.
Id-differenza bejn il-ġeneri fil-pagi fl-UE hija ta' madwar 13 %.
Dan ifisser li bħala medja n-nisa jaqilgħu 13% inqas fis-siegħa mill-irġiel .
Għadd ta' inugwaljanzi jirfdu din id-differenza fil-pagi.
In-nisa huma rrappreżentati żżejjed f'setturi bi ħlas relattivament baxx bħall-kura u l-edukazzjoni, l-hekk imsejjaħ saqaf tal-ħġieġ iwassalhom biex ikunu sottorappreżentati fl-ogħla pożizzjonijiet, u f'xi każijiet in-nisa jiġu ddiskriminati peress li jaqilgħu inqas mill-irġiel biex jagħmlu xogħol ugwali jew xogħol ta' valur ugwali.
Il-passi li jmiss Il-proposta għal din id-direttiva ġiet ippreżentata mill-Kummissjoni Ewropea fl-4 ta' Marzu 2021 u l-istati membri tal-UE qablu dwar l-approċċ tagħhom għall-proposta fis-6 ta' Diċembru 2021.
In-negozjati mal-Parlament Ewropew biex jintlaħaq qbil dwar test komuni bdew f'Ġunju 2022.
Il-ftehim attwali ntlaħaq matul il-ħames ċiklu ta' negozjati.
L-ambaxxaturi tal-istati membri tal-UE ser ikollhom japprovaw il-ftehim li ser jiġi segwit mill-proċess ta' adozzjoni tas-soltu fil-Kunsill u l-Parlament Ewropew.
Trasparenza fil-pagi fl-UE (informazzjoni ġenerali)
Fil-15 ta' Diċembru 2022, il-Kunsill Ewropew adotta konklużjonijiet dwar l-Ukrajna/ir-Russja, l-enerġija u l-ekonomija, is-sigurtà u d-difiża, il-Viċinat tan-Nofsinhar, ir-relazzjonijiet trans-Atlantiċi u punti oħra.
Konklużjonijiet tal-Kunsill Ewropew, 15 ta' Diċembru 2022 Ara l-paġna tal-laqgħa
In-negozjaturi tal-Kunsill u tal-Parlament Ewropew laħqu qbil proviżorju dwar ir-regolament għal prodotti ta' makkinarju.
Il-leġiżlazzjoni proposta tittrasforma d-direttiva tal-2006 dwar il-makkinarju f'regolament.
Id-direttiva tal-2006 hija waħda mit-testi leġiżlattivi ewlenin li tirregola l-armonizzazzjoni tar- rekwiżiti essenzjali għas- saħħa u s- sikurezza għall-makkinarju fil-livell tal-UE.
Din tippromwovi l-moviment liberu tal-makkinarju fis-suq uniku u tiżgura livell għoli ta' sikurezza għall-ħaddiema u ċ-ċittadini tal-UE.
Ir-regoli aġġornati dwar il-makkinarju ser jgħinuna nipproteġu aħjar lill-ħaddiema u l-konsumaturi tal-UE u ser jarmonizzaw ir-regoli tas-sikurezza madwar il-pajjiżi tal-UE.
Barra minn hekk, dan ser isaħħaħ sew il-kredibbiltà u l-fama tajba tal-industrija Ewropea u jżid il-kompetittività tagħha fix-xena mondjali.
Jozef Síkela, ministru għall-industrija u l-kummerċ taċ-Ċekja
It-trasformazzjoni tad-direttiva f'regolament ser tikkostitwixxi l-qafas legali li huwa direttament applikabbli fl-istati membri kollha u huwa ċar għall-operaturi ekonomiċi kollha.
Ir-regolament ser ikopri wkoll riskji ġodda marbuta mat-teknoloġiji emerġenti.
Makkinarju u l-prodotti relatati b'riskju kbir Il-Kunsill u l-Parlament Ewropew qablu li jaqsmu f'żewġ partijiet il-lista ta' makkinarju b'"riskju kbir" b'valutazzjoni tal-konformità obbligatorja ta' partijiet terzi, kif propost mill-Kummissjoni fl- Anness 1 .
Skont il-ftehim, sitt kategoriji ta' makkinarju biss ser ikunu soġġetti għal din il- valutazzjoni tal-konformità obbligatorja ta' partijiet terzi .
B'hekk tinżamm l-għażla ta' awtovalutazzjoni tal-konformità mill-manifatturi miftuħa għall-biċċa l-kbira tal-kategoriji ta' prodotti, fejn l-involviment tal-korpi ta' valutazzjoni tal-konformità huwa għażla li l-manifatturi jagħmlu skont liema proċedura ta' valutazzjoni tal-konformità jagħżlu li japplikaw.
Wara valutazzjoni bir-reqqa u konsultazzjonijiet mal-partijiet ikkonċernati rilevanti, il-Kummissjoni Ewropea ser tkun tista' taġġorna din il-lista ta' prodotti, li jeħtieġ li jiġu vvalutati minn korp ta' valutazzjoni tal-konformità minħabba l-kumplessità tagħhom u minħabba r-riskji potenzjali li jistgħu joħolqu.
Dan jipprovdi bilanċ bejn il-ħtieġa li jiġi żgurat l-ogħla livell ta' sikurezza u l-ħtieġa li tiġi evitata l-impożizzjoni ta' piż sproporzjonat fuq l-industrija tal-UE.
Dokumentazzjoni diġitali Ir-regolament joħloq bilanċ ġust bejn id- dokumentazzjoni diġitali u stampata .
Dan ifisser li, fil-prinċipju, il-koleġiżlaturi qablu li: l-istruzzjonijiet diġitali ser ikunu l-għażla prestabbilita l-istruzzjonijiet stampati ser jibqgħu għażla fil-mument tax-xiri għall-klijenti mingħajr aċċess għal kopja diġitali għandha tingħata informazzjoni bażika dwar is-sikurezza ma' kull prodott Kamp ta' applikazzjoni Biex tiġi ggarantita ċ-ċertezza legali, il-koleġiżlaturi ddeċidew li jiċċaraw il-kamp ta' applikazzjoni u d-definizzjonijiet kif proposti mill-Kummissjoni Ewropea.
B'mod partikolari, huma qablu li ma jeskludux vetturi żgħar użati għat-trasport personali u vetturi elettriċi ħfief bħal scooters elettriċi u roti elettriċi , peress li jintużaw ħafna u jistgħu potenzjalment ikunu perikolużi għal min jużahom.
Il-passi li jmiss Il-qbil proviżorju li ntlaħaq illum huwa soġġett għall-approvazzjoni mill-Kunsill u l-Parlament Ewropew.
Wara li jkunu tlestew il-passi formali tal-adozzjoni, l-istati membri ser ikollhom 42 xahar biex japplikaw ir-regoli tar-regolament.
Illum, l-Unjoni Ewropea u l-Malażja ffirmaw il-Ftehim ta' Sħubija u Kooperazzjoni (FSK) bejn l-UE u l-Malażja fi Brussell.
Dan il-ftehim ser isaħħaħ id-djalogu politiku dwar kwistjonijiet ta' tħassib dinji u ser jagħti aktar lok għal kooperazzjoni ta' benefiċċju reċiproku f'għadd kbir ta' oqsma ta' politika, inkluż l-ambjent, l-enerġija, it-tibdil fil-klima, it-trasport, il-kummerċ, l-impjiegi u l-affarijiet soċjali, id-drittijiet tal-bniedem, l-agrikoltura, in-nonproliferazzjoni, il-ġlieda kontra t-terroriżmu, il-ġlieda kontra l-kriminalità organizzata u l-migrazzjoni.
Ir-Rappreżentant Għoli/il-Viċi President Josep Borrell qal: '' L-Unjoni Ewropea u l-Malażja qed ikomplu jsaħħu r-rabtiet tagħhom biex jaħdmu flimkien aktar mill-qrib.
Il-Ftehim ta' Sħubija u Kooperazzjoni jikkonsolida oqsma eżistenti ta' kooperazzjoni u impenn u jkompli japprofondixxi u jiddiversifika r-relazzjonijiet f'oqsma ta' interess reċiproku. ''
Iċ-ċerimonja tal-iffirmar timmarka l-għeluq b'suċċess tan-negozjati li bdew f'Ottubru 2010.
Il-Ftehim ġie inizjalat fis-6 ta' April 2016 mill-kap negozjaturi tal-Unjoni Ewropea u l-Malażja, waqt ċerimonja li saret fil-Ministeru għall-Affarijiet Barranin tal-Malażja f'Putrajaya.
Il-FSK jidħol fis-seħħ ladarba jkun irratifikat mill-istati membri tal-UE u mill-Malażja.
L-UE kienet irrappreżentata mir-Rappreżentant Għoli tal-Unjoni Ewropea għall-Affarijiet Barranin u l-Politika ta' Sigurtà/Viċi President tal-Kummissjoni Ewropea Josep Borrell Fontelles, u l-istati membri tagħha mill-Prim Ministru Ċek Petr Fiala.
Il-Malażja kienet irrappreżentata mill-Ministru għall-Affarijiet Barranin tal-Malażja s-Senatur Dato' Seri Diraja Dr Zambry Abd Kadir.
F'Novembru 2004, il-Kunsill awtorizza lill-Kummissjoni biex tinnegozja Ftehimiet Qafas individwali ta' Sħubija u Kooperazzjoni (FSK) mal-Malażja, il-Filippini, Singapore, it-Tajlandja, l-Indoneżja u l-Brunei.
Negozjati għal ftehimiet simili ġew konklużi mal-Indoneżja, il-Vjetnam, il-Filippini, Singapore u t-Tajlandja.
Il-FSK mal-Vjetnam, il-Filippini u l-Indoneżja diġà daħal fis-seħħ.
Għalissa r-relazzjonijiet bilaterali bejn l-UE u l-Malażja huma bbażati fuq Ftehim ta' Kooperazzjoni bejn il-Kummissjoni Ewropea u l-ASEAN li ġie ffirmat fl-1980.
Il-Ftehim ta' Sħubija u Kooperazzjoni l-ġdid ser jieħu post dan il-ftehim li hemm bħalissa u ser isaħħaħ bil-qawwa r-relazzjonijiet.
Ftehim ta' Sħubija u Kooperazzjoni bejn l-UE u l-Malażja
Illum, il-Kunsill adotta deċiżjoni rigward in-nuqqas ta' aċċettazzjoni ta' dokumenti tal-ivvjaġġar Russi maħruġa fl-Ukrajna u l-Georgia.
Il-gwerra ta' aggressjoni kontinwa tar-Russja kontra l-Ukrajna hija nuqqas sfaċċat ta' rispett tal-ordni internazzjonali bbażat fuq ir-regoli, li jpoġġi l-paċi u s-sigurtà Ewropea f'riskju.
Id-deċiżjoni tal-lum mill-Kunsill hija prova ulterjuri li aħna nappoġġaw b'mod sod l-Ukrajna.
Qatt mhu ser nirrikonoxxu l-annessjoni illegali tat-territorju tagħha mir-Russja, u ntennu d-dritt tal-Ukrajna li tillibera u terġa' tikseb il-kontroll sħiħ tat-territorji okkupati kollha.
Vít Rakušan, Ministru għall-Intern tar-Repubblika Ċeka
Din id-deċiżjoni hija rispons għall-aggressjoni militari mhux provokata u mhux ġustifikata tar-Russja kontra l-Ukrajna u l-prattika tar-Russja li toħroġ passaporti internazzjonali Russi lir-residenti tar-reġjuni okkupati.
Din issegwi wkoll id-deċiżjoni unilaterali tar-Russja li tirrikonoxxi l-indipendenza tat-territorji Georgjani tal-Abkażja u l-Ossezja tan-Nofsinhar fl-2008.
Dokumenti tal-ivvjaġġar Russi maħruġa fi, jew lil persuni residenti f'reġjuni okkupati mir-Russja fl-Ukrajna jew territorji separatisti fil-Georgia mhux ser jiġu aċċettati bħala dokumenti tal-ivvjaġġar validi għall-kisba ta' viża jew għall-qsim tal-fruntieri taż-żona Schengen.
Id-dokumenti tal-ivvjaġġar Russi maħruġa f'dawn ir-reġjuni diġà mhumiex rikonoxxuti, jew fil-proċess li ma jiġux rikonoxxuti, mill-istati membri tal-UE.
Din id-deċiżjoni għandha l-għan li tistabbilixxi approċċ komuni, tiżgura l-funzjonament tajjeb tal-fruntieri esterni u l-politiki komuni dwar il-viżi u tissalvagwardja s-sigurtà tal-istati membri tal-UE.
Informazzjoni ġenerali Mill-annessjoni illegali tal-peniżola tal-Krimea f'Marzu 2014, ir-Russja ħarġet passaporti internazzjonali Russi lir-residenti tal-Krimea.
Din il-prattika ġiet estiża għaż-żoni mhux ikkontrollati mill-gvern ta' Donetsk u Luhansk f'April 2019, segwiti mir-reġjuni okkupati ta' Kherson u Zaporizhzhia f'Lulju 2022.
Il-ħruġ sistematiku ta' passaporti Russi f'dawk ir-reġjuni okkupati jikkostitwixxi ksur ulterjuri tad-dritt internazzjonali u tal-integrità territorjali, is-sovranità u l-indipendenza tal-Ukrajna.
L-UE kkundannat ripetutament bl-aktar mod qawwi possibbli l-azzjonijiet militari tar-Russja fl-Ukrajna u esprimiet solidarjetà sħiħa mal-poplu tal-Ukrajna.
L-istati membri tal-UE rrifjutaw bil-qawwa u kkundannaw b'mod inekwivoku l-annessjoni illegali mir-Russja ta' reġjuni u territorji Ukreni, kif ukoll ir-rikonoxximent tar-Russja tal-indipendenza tat-territorji Georgjani tal-Abkażja u l-Ossezja tan-Nofsinhar.
B'reazzjoni għall-annessjoni Russa tal-Krimea u l-aktar żviluppi reċenti fil-gwerra ta' aggressjoni tar-Russja kontra l-Ukrajna, ġew introdotti sensiela ta' sanzjonijiet individwali u ekonomiċi.
L-UE ssospendiet kompletament il-ftehim għall-faċilitazzjoni tal-viża bejn l-UE u r-Russja.
Deċiżjoni tal-Parlament Ewropew u tal-Kunsill dwar in-nuqqas ta' aċċettazzjoni ta' dokumenti tal-ivvjaġġar Russi maħruġa fl-Ukrajna u fil-Georgia
Rispons tal-UE għall-invażjoni tal-Ukrajna mir-Russja (informazzjoni ġenerali)
F'xenarju ġeopolitiku li qed jinbidel, fost l-oħrajn b'konflitti madwar l-Unjoni Ewropea li qed ifiġġu jew jeskalaw u bil-gwerra ta' aggressjoni mhux provokata u mhux ġustifikata tar-Russja kontra l-Ukrajna, biż-żieda fl-azzjonijiet reviżjonisti u bil-persistenza tal-instabbiltà u tat-theddid tranżnazzjonali, il-Kunsill jenfasizza l-kontribut sinifikanti tad-dimensjoni ċivili tal-Politika ta' Sigurtà u ta' Difiża Komuni (PSDK) għall-paċi u l-istabbiltà internazzjonali.
Huwa jesprimi l-gratitudni tiegħu lejn in-nisa u l-irġiel li qed iservu f'missjonijiet ċivili tal-PSDK.
Il-Kunsill ifakkar fl-adozzjoni tal-Boxxla Strateġika għas-Sigurtà u d-Difiża f'Marzu 2022 u jafferma mill-ġdid l-impenn sħiħ tiegħu li jsaħħaħ id-dimensjoni ċivili tal-PSDK permezz ta' Patt ġdid dwar id-Dimensjoni Ċivili tal-PSDK li għandu jiġi adottat sa nofs l-2023.
L-adozzjoni tal-Patt dwar id-Dimensjoni Ċivili tal-PSDK erba' snin ilu kienet bidla sinifikanti.
Il-Kunsill ifaħħar ir-riżultati pożittivi miksuba mill-adozzjoni tiegħu, inkluż fil-livell nazzjonali mill-istati membri u mis-SEAE u s-servizzi tal-Kummissjoni, kif ukoll il-ħidma importanti li saret mill-missjonijiet ċivili kollha tal-PSDK.
Huwa jtenni l-importanza li tiġi żgurata l-implimentazzjoni tal-Patt sal-bidu tas-sajf tal-2023.
Filwaqt li jibni fuq kważi għoxrin sena ta' esperjenza, fuq riżultati pożittivi u fuq tagħlimiet meħuda mill-Patt dwar id-dimensjoni ċivili tal-PSDK, inkluż l-adattament rapidu tal-attivitajiet tad-dimensjoni ċivili tal-PSDK fl-Ukrajna, il-Kunsill jappella għal impetu mġedded għad-dimensjoni ċivili tal-PSDK.
Huwa jappella biex tiżdied l-effettività tal-missjonijiet ċivili tal-PSDK, biex ikunu jistgħu jindirizzaw b'mod aktar effiċjenti l-isfidi attwali, emerġenti u futuri għas-sigurtà fil-qafas tal-Approċċ Integrat tal-UE għal Konflitti u Kriżijiet esterni.
Il-Kunsill ifakkar fil-ħtieġa li l-Unjoni Ewropea terfa' aktar responsabbiltà għas-sigurtà tagħha stess billi taġixxi fil-viċinat tagħha u lil hinn minnu.
Il-Kunsill ifakkar fil-prijoritajiet ta' Feira għat-tisħiħ tal-pulizija, l-istat tad-dritt u l-amministrazzjoni ċivili f'kuntesti fraġli u ta' konflitt, filwaqt li jissottolinja wkoll l-importanza tar-Riforma tas-Settur tas-Sigurtà (RSS) u l-kompiti ta' monitoraġġ.
Il-Kunsill jafferma mill-ġdid li l-Unjoni Ewropea għandha tibqa' tkun kapaċi twettaq diversi tipi ta' missjonijiet ċivili tal-PSDK fl-ispettru sħiħ ta' kompiti ta' maniġġar ta' kriżijiet kif stabbilit fl-Artikoli 42 u 43 TUE, inkluż il-monitoraġġ, it-tisħiħ tal-mezzi u l-konsulenza kif ukoll tipi ta' missjonijiet eżekuttivi.
Sabiex tinżamm il-flessibbiltà li jaġixxi, jappella għal approċċ modulari u skalabbli biex jiġi ddefinit id-daqs tal-missjonijiet ċivili tal-PSDK.
Huwa jenfasizza li d-daqs u l-għadd ta' missjonijiet ser jiġu ddeterminati skont il-ħtiġijiet li qed jevolvu fuq il-post kif ukoll il-prijoritajiet u l-kapaċitajiet tal-Unjoni Ewropea u tal-istati membri.
Il-Kunsill u l-istati membri jtennu l-impenn tagħhom li jagħtu kontribuzzjoni akbar biex jiżguraw effiċjenza fl-għoti ta' riżorsi lill-missjonijiet ċivili tal-PSDK.
Il-Kunsill jappella għal Patt ġdid dwar id-Dimensjoni Ċivili tal-PSDK bl-għan ġenerali li: tiżdied il-kapaċità tagħna li NAĠIXXU malajr u b'mod robust biex nappoġġaw lill-kontropartijiet fil-post fejn ikunu l-missjonijiet: billi ntejbu l-effikaċja u l-flessibbiltà, inkluż permezz ta' mandati ċari u adattabbli, nipprovdu stati aħħarija u strateġiji ta' tranżizzjoni li jkunu definiti sew, kif ukoll niżviluppaw il-mezzi għall-Ġestjoni tal-Għarfien; billi nistinkaw għal proċessi ta' teħid ta' deċiżjonijiet malajr bil-għan li nżidu aktar il-kapaċità ta' rispons tad-dimensjoni ċivili tal-PSDK u billi nesploraw possibbiltajiet oħra biex nagħtu appoġġ aktar immirat lill-pajjiżi ospitanti; billi nistabbilixxu valutazzjoni indipendenti tal-impatt u tal-prestazzjoni tal-missjonijiet, li tikkontribwixxi għar-rieżami strateġiku tal-missjonijiet, abbażi ta' Dokument ta' Għażliet li għandu jiġi ppreżentat lis-SEAE sa kmieni fl-2023; billi niżviluppaw u nimplimentaw ulterjorment approċċ modulari u skalabbli li jibni fuq l-għodod disponibbli, inkluż skjeramenti sekwenzjali jew plug-in imfassla apposta, u għodod ta' rispons rapidu bħat-Timijiet Speċjalizzati u Esperti Esterni.
Billi nużaw ukoll formazzjonijiet multinazzjonali bħall-Forza tal-Ġendarmerija Ewropea jew grupp ta' stati membri li jaġixxu fil-qafas tal-Artikolu 44 TUE kif xieraq u f'konformità mat-teħid ta' deċiżjonijiet tal-PSDK; billi nintegraw sistematikament id-drittijiet tal-bniedem u neżerċitaw id-diliġenza dovuta b'rabta mad-drittijiet tal-bniedem f'konformità mad-dritt internazzjonali tad-drittijiet tal-bniedem, kif ukoll nippromwovu l-Aġenda tat-Tfal u l-Konflitti Armati; billi nippromwovu l-ugwaljanza bejn il-ġeneri u nintegraw sistematikament il-perspettiva tal-ġeneru, abbażi tal-analiżi tal-ġeneru, fl-ippjanar u fl-azzjonijiet kollha, u niffukaw fuq il-parteċipazzjoni sħiħa, ugwali u sinifikattiva tan-nisa fil-funzjonijiet kollha, inkluż f'pożizzjonijiet ta' tmexxija, filwaqt li nippromwovu l-UNSCR 1325 dwar in-Nisa, il-Paċi u s-Sigurtà u r-riżoluzzjonijiet sussegwenti tagħha; billi noperazzjonalizzaw aktar l-Approċċ Integrat, inkluż billi nsaħħu r-rabtiet mas-servizzi u l-programmi tal-Kummissjoni kif ukoll mad-Delegazzjonijiet tal-UE, matul il-fażijiet tal-ippjanar, tal-implimentazzjoni u tat-tranżizzjoni; billi nagħtu aktar attenzjoni lis-sensittività għall-konflitti permezz ta' analiżi ta' konflitti rikorrenti, għarfien tas-sitwazzjoni u twissija bikrija, u billi nużaw l-għodod tal-medjazzjoni u tad-djalogu għall-prevenzjoni ta' konflitti, skont il-Kunċett dwar il-Medjazzjoni għall-Paċi tal-UE; billi nsaħħu r-rabta bejn is-sigurtà interna u dik esterna permezz ta' aktar kooperazzjoni fil-livell tal-istati membri u dak tal-UE bejn id-dimensjoni ċivili tal-PSDK u l-atturi fl-Affarijiet tal-Ġustizzja u l-Intern (ĠAI), f'konformità sħiħa mal-kompetenzi, il-konsiderazzjonijiet baġitarji u l-bażijiet legali ta' kull strument, fost l-oħrajn billi noperazzjonalizzaw minikunċetti, inżidu l-għarfien espert rilevanti u nlaqqgħu laqgħat apposta tal-korpi preparatorji rilevanti tal-Kunsill; billi nrawmu sinerġiji u komplementarjetà bejn id-dimensjoni ċivili u dik militari tal-PSDK, inkluż f'oqsma ta' politika, żvilupp ta' kapaċitajiet, taħriġ u ppjanar operazzjonali u t-twettiq ta' missjonijiet mibgħuta fl-istess post, inkluż għal-loġistika, l-appoġġ mediku u appoġġ ieħor; billi nsaħħu l-Kapaċità Ċivili tal-Ippjanar u t-Tmexxija bħala l-kwartieri ġenerali għall-missjonijiet ċivili tal-PSDK, fost l-oħrajn billi nkomplu bir-riforma tagħha.
Nipprovdu sigurtà lill-pajjiżi ospitanti u lill-missjonijiet ċivili tal-PSDK minn theddid li qed jinbidel malajr sabiex jirrispondu għall-konflitti esterni u kriżijiet, biex insaħħu l-kapaċitajiet tas-sħab, u biex nipproteġu lill-Unjoni Ewropea u liċ-ċittadini tagħha: billi nikkontribwixxu għar-rispons usa' tal-UE biex jiġu indirizzati l-isfidi għas-sigurtà, inkluż dawk marbuta mal-migrazzjoni irregolari, it-terroriżmu u r-radikalizzazzjoni, il-kriminalità organizzata, il-ġestjoni tal-fruntieri u s-sigurtà marittima, kif ukoll il-prevenzjoni u l-ġlieda kontra l-estremiżmu vjolenti, filwaqt li nqisu wkoll il-ħtieġa li jiġi ppreservat u protett il-wirt kulturali; billi nsaħħu r-reżiljenza għat-theddid ibridu, l-attakki ċibernetiċi u l-manipulazzjoni tal-informazzjoni u interferenza minn barranin, inkluż permezz ta' komunikazzjonijiet siguri; billi nippromwovu l-istat tad-dritt u l-irfigħ tar-responsabbiltà, inkluż billi nsaħħu l-katina tal-ġustizzja u l-kapaċità li jirrispondu b'mod effettiv għall-isfidi tas-sigurtà; billi nintegraw it-tibdil fil-klima u d-degradazzjoni ambjentali, għaliex dawn huma relatati mal-isfidi tas-sigurtà, filwaqt li nieħdu passi konkreti biex innaqqsu l-impronta tal-missjonijiet bil-għan li niksbu n-newtralità klimatika sal-2050 skont il-miri fil-Patt Ekoloġiku Ewropew.
Ninvestu f'aktar kapaċitajiet u f'kapaċitajiet aħjar: Il-Kunsill u l-istati membri jtennu l-impenn tagħhom li jipprovdu iżjed kontribuzzjonijiet permezz tat-tisħiħ tal-proċeduri nazzjonali bħat-teħid ta' deċiżjonijiet, finanzjament u leġiżlazzjoni, kif xieraq, billi, fejn rilevanti, jużaw Pjanijiet ta' Implimentazzjoni Nazzjonali (NIP) u raggruppamenti informali ta' NIP, bl-appoġġ taċ-Ċentru Ewropew ta' Eċċellenza għall-Maniġġar Ċivili ta' Kriżijiet, fejn rilevanti; billi nżidu b'mod konġunt l-għadd ta' esperti ssekondati fil-missjonijiet, bl-għan li jiżdied is-sehem totali tagħhom għal mill-inqas 70 fil-mija tal-persunal internazzjonali, b'enfasi partikolari fuq iż-żieda tal-persunal issekondat f'pożizzjonijiet operazzjonali, filwaqt li nenfasizzaw ir-responsabbiltà li l-istati membri kollha għandhom biex jintlaħaq dan l-għan, b'għarfien tal-kapaċitajiet tagħhom; billi nitolbu lis-SEAE jiżviluppa, flimkien mas-servizzi tal-Kummissjoni u mal-istati membri, proċess strutturat u regolari ta' żvilupp tal-kapaċitajiet ċivili sal-2024; billi nsaħħu l-Ġestjoni tar-Riżorsi Umani tal-PSDK ċivili, inkluż billi (a) niżviluppaw aktar il-politika u l-proċeduri tal-għażla u tar-reklutaġġ, inkluż billi nippromwovu profili aktar versatili, (b) inżidu b'mod sinifikanti l-parteċipazzjoni tan-nisa fil-PSDK ċivili, f'konformità mal-impenji tal-Boxxla Strateġika, (c) intejbu d-disponibbiltà u l-parteċipazzjoni ta' esperti nazzjonali f'missjonijiet ċivili tal-PSDK, pereżempju billi nintegraw aħjar il-parteċipazzjoni tagħhom fil-perkorsi tal-karriera u nesploraw possibbiltajiet għall-issekondar ta' esperti fil-livell ta' dħul għal missjonijiet, (d) naħdmu fuq l-analiżi tal-istatus tal-impjieg ta' persunal kuntrattwali internazzjonali; billi niżviluppaw strateġija komprensiva biex niżguraw ambjent ta' xogħol sikur u inklużiv u nwettqu r-reviżjonijiet meħtieġa għall-politiki u l-proċeduri, billi fost l-oħrajn nirrevedu u napplikaw bis-sħiħ il-Kodiċi tal-Kondotta; billi nsaħħu l-kapaċità ta' rispons bil-għan li nkunu nistgħu nibagħtu 200 espert fi żmien 30 jum, inkluż f'ambjenti kumplessi; billi niżguraw baġit aktar robust u realistiku għall-PSDK li jwieġeb tajjeb għall-ħtiġijiet tal-missjonijiet ċivili ġodda u li għaddejjin tal-PSDK u li dan il-baġit jintuża b'mod rapidu, flessibbli u kosteffiċjenti biex jappoġġahom, waqt li niżguraw ġestjoni finanzjarja għaqlija u prijoritizzazzjoni bir-reqqa tar-riżorsi eżistenti; billi nħarrġu esperti nazzjonali u persunal tal-missjoni f'konformità mal-Politika ta' Taħriġ tal-PSDK u l-Programm ta' Taħriġ tal-PSDK u billi nivvalutaw l-arkitettura attwali tat-taħriġ tal-PSDK, taħt il-gwida tal-Grupp ta' Taħriġ Ċivili tal-UE, filwaqt li nibnu fuq ir-rwol tal-Kulleġġ Ewropew ta' Sigurtà u ta' Difiża (KESD), biex tittejjeb ir-rabta bejn it-taħriġ u l-iskjerament, kif ukoll it-taħriġ standardizzat u l-iskambju ta' tagħlimiet u prattiki tajba, filwaqt li noħolqu sinerġiji ma' proġetti rilevanti ffinanzjati mill-Kummissjoni; billi insegwu approċċ aktar sistematiku lejn l-innovazzjoni teknoloġika għad-dimensjoni ċivili tal-PSDK.
Nissieħbu mal-pajjiżi ospitanti kif ukoll ma' Stati Terzi u organizzazzjonijiet internazzjonali: billi nenfasizzaw l-importanza tas-sjieda lokali tul l-implimentazzjoni tal-mandati tal-missjonijiet u n-natura mmexxija mid-domanda tad-dimensjoni ċivili tal-PSDK, sabiex niżguraw riżultati effettivi u sostenibbli u nikkontribwixxu għar-reżiljenza, l-istabbiltà u s-sigurtà tal-pajjiżi ospitanti; billi nfittxu sinerġiji u nsaħħu l-kooperazzjoni mas-soċjetà ċivili fil-livelli kollha; billi ntejbu s-sħubiji ma' Stati Terzi tal-istess fehma li għandhom l-istess valuri u objettivi bħall-UE u ma' organizzazzjonijiet internazzjonali u reġjonali, b'mod partikolari man-NU, filwaqt li nibnu fuq il-prijoritajiet UE-NU dwar il-maniġġar ta' kriżijiet, in-NATO u l-OSKE, b'rispett sħiħ għall-qafas istituzzjonali tal-UE u l-proċeduri maqbula.
Il-Kunsill jenfasizza l-importanza ta' komunikazzjoni strateġika mfassla apposta fir-rigward tal-partijiet ikkonċernati lokali, il-kontropartijiet nazzjonali u l-pubbliku ġenerali sabiex tittejjeb il-viżibbiltà, jiġi ssottolinjat il-benefiċċju, u jiżdied l-appoġġ pubbliku għad-dimensjoni ċivili tal-PSDK, kif ukoll biex jiġu miġġielda l-manipulazzjoni u l-interferenza minn barranin ta' kampanji ta' informazzjoni kontra l-interessi tal-UE.
Għal dawn il-finijiet, kif ukoll biex tiġi żgurata sjieda politika, il-Kunsill jenfasizza l-ħtieġa għal diskussjonijiet regolari dwar id-dimensjoni ċivili tal-PSDK fil-livell ministerjali, inkluż fil-Kunsill Affarijiet Barranin.
Il-Kunsill jistenna b'interess l-adozzjoni ta' Patt ġdid dwar id-Dimensjoni Ċivili tal-PSDK sa Mejju 2023.
Dan għandu jinkludi impenji u skedi ta' żmien konkreti mill-istati membri, is-SEAE u s-servizzi tal-Kummissjoni.
Il-Kunsill jistieden lir-Rappreżentant Għoli, f'konsultazzjoni mill-qrib mal-istati membri u f'kooperazzjoni mal-Kummissjoni, biex imexxi din il-ħidma 'l quddiem fl-oqfsa rilevanti.
Patt dwar id-dimensjoni ċivili tal-PSDK: Il-konklużjonijiet tal-Kunsill ifaħħru l-progress (stqarrija għall-istampa, 13 ta' Diċembru 2021)
Patt Ċivili, sit web tas-SEAE
Fid-dawl tal- iżvilupp kontinwu ta' missili ballistiċi mir-Repubblika Demokratika tal-Poplu tal-Korea (RDPK) bi ksur tar-riżoluzzjonijiet rilevanti tal-Kunsill tas-Sigurtà tan-NU (UNSCRs), illum il-Kunsill iddeċieda li jżid tmien individwi u erba' entitajiet mal-lista ta' dawk soġġetti għal miżuri restrittivi tal-UE.
Il-listi l-ġodda huma mmirati lejn dawk involuti fi programmi tar-RDPK marbuta mal-armi nukleari u mal-missili ballistiċi jew li jipprovdu appoġġ jew fondi għalihom.
Fost l-entitajiet sanzjonati, l-UE inkludiet żewġ tankers taż-żejt u bastimenti tal-kunsinna minħabba l-involviment tagħhom f'azzjonijiet li jiksru l-UNSCRs.
Barra minn hekk, il- Ministeru għall-Industrija tar-Rokits tar-RDPK żdied mal-lista għar-rwol tiegħu fl-akkwist ta' finanzi u komponenti għall-użu fl-iżvilupp ta' teknoloġija tal-missili u nukleari pprojbita mill-UNSCRs.
Il-miżuri restrittivi tal-UE issa japplikaw għal total ta' 73 individwu u 17-il entità .
Dawn jikkonsistu f' iffriżar tal-assi , projbizzjoni fuq l-ivvjaġġar lejn l-UE u projbizzjoni li fondi jew riżorsi ekonomiċi jsiru disponibbli għal dawk elenkati.
Barra minn hekk, l-UE ttrasponiet l-UNSCRs rilevanti kollha, li jimponu sanzjonijiet kontra 80 persuna u 75 entità .
L-UE tikkundanna ż-żieda sinifikanti tal-isparar illegali ta' missili mir-RDPK u kif idgħajjef kontinwament ir-reġim dinji ta' nonproliferazzjoni.
L-UE tħeġġeġ lir-RDPK tikkonforma mal-obbligi tagħha skont id-dritt internazzjonali u tissokta d-djalogu mal-partijiet rilevanti.
L-atti legali rilevanti ġew ippubblikati f' Il-Ġurnal Uffiċjali tal-Unjoni Ewropea u huma direttament applikabbli fl-istati membri kollha.
Kuntest Il‐miżuri restrittivi tal‐UE kontra r-RDPK ġew adottati għall-ewwel darba f'Novembru 2006.
Minn dakinhar, l-UE estendiet kontinwament il-miżuri awtonomi tagħha b'reazzjoni għall-attivitajiet ta' żvilupp ta' missili ballistiċi u armi nukleari mir-RDPK.
Fil-5 ta' Novembru 2022, ir-Rappreżentant Għoli ħareġ dikjarazzjoni f'isem l-UE li tikkundanna ż-żieda sinifikanti fl-isparar illegali ta' missili mir-RDPK, inkluż missila ballistika interkontinentali.
Fid-19 ta' Novembru 2022, ir-Rappreżentant Għoli ħareġ dikjarazzjoni oħra f'isem l-Unjoni, fejn ikkundanna l-illanċjar ta' missila ballistika interkontinentali mir-RDPK li waqgħet fiż-żona ekonomika esklużiva tal-Ġappun fit-18 ta' Novembru u reġa' appella lir-RDPK biex tikkonforma mal-obbligi tagħha skont l-UNSCRs.
Ir-Rappreżentant Għoli tenna wkoll il-ħtieġa għal rispons xieraq mill-KSNU u fakkar fid-dmir li l-membri kollha tan-NU għandhom li jieħdu azzjoni biex jimplimentaw bis-sħiħ is-sanzjonijiet imposti mill-KSNU.
RDPK/il-Korea ta' Fuq: Dikjarazzjoni mir-Rappreżentant Għoli f'isem l-UE dwar l-illanċjar ta' missila ballistika interkontinentali (stqarrijiet għall-istampa, 19 ta' Novembru 2022)
RDPK: Dikjarazzjoni mir-Rappreżentant Għoli f'isem l-UE dwar l-illanċjar reċenti ta' għadd ta' missili (stqarrijiet għall-istampa, 5 ta' Novembru 2022)
Il-Korea ta' Fuq: L-UE żżid tmien persuni u erba' entitajiet involuti fil-finanzjament tal-programm nukleari fil-lista tas-sanzjonijiet (stqarrija għall-istampa, 21 ta' April 2022)
Miżuri restrittivi tal-UE kontra r-RDPK: kronoloġija
Illum il-Kunsill approva konklużjonijiet ġodda dwar l-Iran, li jiffokaw b'mod partikolari fuq: ir- ripressjoni inaċċettabbli tal-protesti li għaddejjin u s-sitwazzjoni tad-drittijiet tal-bniedem, il- kooperazzjoni militari tal-Iran mar-Russja , inkluż il-kunsinna ta' droni użati mir-Russja fil-gwerra ta' aggressjoni tagħha kontra l-Ukrajna, il- PAKK (Pjan ta' Azzjoni Komprensiv Konġunt), kif ukoll is- sigurtà reġjonali .
Illum il-Kunsill żied 20 individwu u entità waħda mal-lista ta' dawk soġġetti għal miżuri restrittivi fil-kuntest tar- reġim eżistenti ta' sanzjonijiet b'rabta mad-drittijiet tal-bniedem fl-Iran .
Dan huwa minħabba r-rwol tagħhom fir-rispons vjolenti għad-dimostrazzjonijiet reċenti fl-Iran wara l-mewt ta' Mahsa Amini.
Fl-aħħar nett, illum il-Kunsill żied erba' individwi u erba' entitajiet mal-lista ta' dawk soġġetti għal miżuri restrittivi talli dgħajfu jew heddew l-integrità territorjali, is-sovranità u l-indipendenza tal-Ukrajna.
Dan huwa minħabba r-rwol tagħhom fl- iżvilupp u l-kunsinna ta' Vetturi tal-Ajru Mingħajr Ekwipaġġ (UAVs) użati mir-Russja fil-gwerra tagħha kontra l-Ukrajna.
Il-Kunsill wera wkoll l-intenzjoni tiegħu li jimponi miżuri restrittivi kontra entità oħra għall-istess raġunijiet.
Il-miżuri restrittivi tal-UE jikkonsistu f' iffriżar tal-assi , projbizzjoni fuq l-ivvjaġġar lejn l-UE u projbizzjoni li fondi jew riżorsi ekonomiċi jsiru disponibbli għal dawk elenkati.
Id-deżinjazzjonijiet tal-lum isegwu l-azzjonijiet preċedenti tal-Kunsill fis-17 ta' Ottubru, l-20 ta' Ottubru u l-14 ta' Novembru.
L-atti legali rilevanti, inkluż l-ismijiet tal-individwi u tal-entitajiet elenkati llum, ġew ippubblikati f' Il-Ġurnal Uffiċjali tal-UE .
Il-Ġurnal Uffiċjali tal-UE tat-12 ta' Diċembru 2022 (inkluż l-ismijiet tal-individwi u l-entitajiet elenkati)
Iran: il-Kunsill japprova konklużjonijiet (stqarrija għall-istampa, 12 ta' Diċembru 2022)
Iran: l-UE tadotta sanzjonijiet addizzjonali kontra l-awturi ta' ksur serju tad-drittijiet tal-bniedem (stqarrija għall-istampa, 14 ta' Novembru 2022)
Ukrajna: l-UE tissanzjona tliet individwi u entità waħda fir-rigward tal-użu ta' droni Iranjani fl-aggressjoni Russa (stqarrija għall-istampa, 20 ta' Ottubru 2022)
Iran: l-UE tissanzjona l-awturi ta' ksur serju tad-drittijiet tal-bniedem (stqarrija għall-istampa, 17 ta' Ottubru 2022)
Iran: Dikjarazzjoni mir-Rappreżentant Għoli f'isem l-UE (stqarrija għall-istampa, 25 ta' Settembru 2022)
Numru tal-mobile: (+32) 495 535 457
Il-ħidma kollha relatata mal-Qatar għandha tiġi sospiża, l-ebda aċċess għall-Parlament għar-rappreżentanti tal-interessi tal-Qatar Jitwaqqaf kumitat ta' inkjesta biex jinvestiga każijiet ta' korruzzjoni minn pajjiżi terzi u kumitat speċjali dwar it-trasparenza Sejħa biex pajjiżi terzi jkunu pprojbiti milli jagħtu donazzjonijiet lil MPE jew partiti politiċi
Il-MPE għandhom idaħħlu dikjarazzjonijiet tal-assi fil-bidu u fl-aħħar tal-mandat tagħhom
Il-Parlament Ewropew jirreaġixxi għall-allegazzjonijiet reċenti b'bidliet immedjati u jitlob miżuri biex jingħalqu t-toqob fir-regoli eżistenti kontra l-korruzzjoni
Wara d-dibattitu tat-Tlieta , il-Parlament Ewropew adotta riżoluzzjoni dwar l-allegazzjonijiet ta' korruzzjoni mill-Qatar u l-ħtieġa għal aktar trasparenza fl-istituzzjonijiet tal-UE, b'541 vot favur, tnejn kontra u tliet astensjonijiet.
Il-MPE huma xxukkjati bl-allegazzjonijiet reċenti li xi MPE, eks MPE u persunal tal-PE huma involuti f'korruzzjoni, ħasil tal-flus u parteċipazzjoni f'organizzazzjoni kriminali.
Huma jappoġġjaw il-kooperazzjoni sħiħa tal-Kamra fl-investigazzjoni li għaddejja bħalissa, waqt li jinnutaw li li s-sistemi interni fallew milli jwaqqfu din il-korruzzjoni.
Il-MPE qed jikkundannaw ukoll l-allegati tentattivi ta' korruzzjoni mill-Qatar, li jikkostitwixxu ndħil barrani serju fid-demokrazija Ewropea.
Il-PE jissospendi immedjatament kull ħidma leġiżlattiva relatata mal-Qatar
Bħala miżura immedjata, il-MPE ddeċidew li jissospendu l-ħidma kollha fuq files leġiżlattivi relatati mal-Qatar, b'mod partikolari fir-rigward tal-liberalizzazzjoni tal-viża u l-ftehim dwar l-avjazzjoni, kif ukoll iż-żjarat ippjanati, sakemm l-affarijiet isiru aktar ċari.
Huma qed jitolbu wkoll li l-permessi ta' dħul fil-PE għar-rappreżentanti tal-interessi tal-Qatar jiġu sospiżi sakemm l-investigazzjonijiet ġudizzjarji jiċċaraw iktar dan il-każ.
Riforma tar-regoli tal-Parlament
Il-Kamra hi mħassba dwar kunflitti potenzjali ta' interessi kkawżati minn xogħol barrani, speċjalment dak fejn xi MPE jservu bħala managers, fuq bordijiet tad-diretturi jew ta' pariri, jew bħala konsulenti ta' banek, ta' kumpaniji multinazzjonali jew ta' kumpaniji kkwotati fil-boroż.
Il-MPE jridu li jkun hemm sistema ta' dikjarazzjonijiet ta' assi fil-bidu u t-tmiem ta' kull mandat.
Dawn id-dikjarazzjonijiet ta' assi jistgħu jkunu aċċessibbli biss għall-awtoritajiet rilevanti u jkunu ċċekkjati jekk isiru allegazzjonijiet sostanzjati.
Il-MPE qed jikkommetu ruħhom ukoll li jkun hemm trasparenza sħiħa dwar kull dħul barrani tagħhom u li jipprojbixxu li terzi jiffinanzjaw MPE jew staff tal-gruppi politiċi.
Il-Parlament Ewropew se jfittex li jdaħħal projbizzjoni fuq livell Ewropew ta' donazzjonijiet minn pajjiżi terzi lil MPE jew partiti politiċi u se jistaqsi lill-Kummissjoni Ewropea biex tħejji proposta għal dan il-għan.
Għandu jiddaħħal ukoll żmien biered wara t-tmiem ta' kull mandat, biex jiġġieled il-fenomenu ta' "revolving doors", qed jgħidu l-MPE.
Il-MPE jridu jagħmlu r- Reġistru ta' Trasparenza tal-UE mandatorju, iwessgħuh ukoll għar-rappreżentanti ta' pajjiżi terzi u għall-eks MPE u jsaħħuh sabiex ikun jista' jintuża ħalli l-informazzjoni tiġi vverifikata aktar bir-reqqa.
Biex jindirizzaw kwistjonijiet relatati oħra, huma qed ifittxu wkoll li jistabbilixxu kumitat ta' inkjesta wara r-riżultati tal-investigazzjonijiet u l-proċessi, biex jeżamina każijiet ta' korruzzjoni u azzjonijiet mhux xierqa minn pajjiżi terzi, u kumitat speċjali biex isib difetti fil-qafas tal-Parlament u jagħmel proposti għal riformi.
Barra minn hekk, Viċi President tal-PE għandu jingħata l-kompitu li jivverifika l-integrità, u jiġġieled il-korruzzjoni u l-indħil barrani.
Filwaqt li jirrikonoxxu li l-gruppi ta' ħbiberija parlamentari jridu jkunu regolati u mmonitorjati kif xieraq biex ikomplu jeżistu, il-MPE qed jagħtu struzzjonijiet lill- Kwesturi sabiex jimplimentaw ir-regoli eżistenti u joħolqu reġistru aċċessibbli u aġġornat.
Huma qed isejħu wkoll biex tkun żvelata kull informazzjoni dwar il-firxa leġiżlattiva għal kull proposta jew emenda.
Ħidma ma' istituzzjonijiet u aġenziji oħra tal-UE
Il-Parlament qed iħeġġeġ lill-Kummissjoni biex fl-aħħar tressaq proposta ħalli jiġi stabbilit Korp Indipendenti tal-Etika li l-Parlament ippropona f'Settembru 2021, u jirrakkomanda titjib fir- regolament tal-persunal tal-UE sabiex jiġi allinjat mad- Direttiva dwar l-Informaturi , li fi kwalunkwe każ se tkun implimentata internament.
Huwa qed jenfasizza wkoll ir-rwol tal-Uffiċċju tal-Prosekutur Pubbliku Ewropew, il-Eurojust, l-Europol u l-aġenzija tal-UE kontra l-frodi OLAF, u qed jappella biex jissaħħu aktar il-kapaċitajiet u l-kooperazzjoni tal-UPPE u l-OLAF, kif ukoll għal regoli komuni kontra l-korruzzjoni għall-membri u l-persunal tal-korpi tal-UE.
Reġistrazzjoni tad-dibattitu fil-plenarja (14.12.2022)
Il-President tal-PE Metsola dwar l-investigazzjonijiet li għaddejjin mill-awtoritajiet Belġjani (12.12.2022)
EVA Kaili ma għadhiex Viċi President tal-Parlament Ewropew (13.12.2022)
Is-sit web tal-PE: gruppi ta' lobbying u trasparenza
Videos, ritratti u materjal awdjo b'xejn (ġlieda kontra l-korruzzjoni)
Il-Premju Sakharov 2022 tal-Parlament ingħata lill-Poplu kuraġġuż tal-Ukrajna, f'ċerimonja fl-14 ta' Diċembru.
Huma kienu rrappreżentati mill-president, il-mexxejja eletti u s-soċjetà ċivili tagħhom waqt iċ-ċerimonja fi Strasburgu.
Il-gwerra ta' aggressjoni mhux provokata tar-Russja kontra l-Ukrajna, imnedija fi Frar 2022, qed tikkawża spejjeż enormi fuq il-poplu Ukren, li qed jiġġieled biex jipproteġi d-djar, is-sovranità, l-indipendenza u l-integrità territorjali tiegħu.
Kuljum huma qed jiġġieldu wkoll għal-libertà, id-demokrazija, l-istat tad-dritt u l-valuri Ewropej.
Waqt li tat il-premju, il-President Metsola tkellmet dwar il-kuraġġ u s-sagrifiċċji tal-poplu Ukren.
"Il-messaġġ mill-Ewropa kien ċar: Ninsabu mal-Ukrajna.
Mhux ser nabbandunawkhom.
Il-poplu Ukren mhux biss qed jiġġieled gwerra ta' indipendenza iżda qed jiġġieled gwerra ta' valuri.
Il-valuri li huma l-bażi ta' ħajjitna fl-Unjoni Ewropea u li għal żmien twil kellna l-lussu li kuljum nieħduhom bħala fatt."
Wara li talab minuta ta' silenzju f'isem l-irġiel, in-nisa, it-tfal, il-militari u ċ-ċivili Ukreni kollha li nqatlu fil-gwerra, il-President tal-Ukrajna Volodymyr Zelensky qal:
"Għandna naġixxu issa, mingħajr ma nistennew li tintemm il-gwerra, biex inressqu quddiem il-ġustizzja lil dawk kollha li bdewha u nevitaw kwalunkwe repetizzjoni ta' aggressjoni.
Din ser tkun l-aktar protezzjoni effettiva tal-libertà, id-drittijiet tal-bniedem, l-istat tad-dritt u valuri komuni oħra, li huma inkorporati b'mod partikolari minn dan il-premju mill-Parlament Ewropew."
Waqt li tkellem permezz ta' konnessjoni bil-vidjo, huwa appella għal appoġġ għal tribunal internazzjonali biex jitressqu quddiem il-ġustizzja dawk responsabbli għad-delitti mwettqa mir-Russja.
Preżenti fiċ-ċerimonja kienu:
Oleksandra Matviychuk — avukata tad-drittijiet tal-bniedem u president tal-organizzazzjoni taċ-Ċentru għal-Libertajiet Ċivili, li kienet waħda mir-rebbieħa tal-Premju Nobel għall-Paċi 2022
Yulia Pajevska — fundatriċi tal-unità medika tal-evakwazzjoni Angels of Taira
Ivan Federov — is-sindku ta' Melitopol
Olekssandr Chekryhin u Stanislav Kulykivskyi — li jirrappreżentaw is-Servizzi ta' Emerġenza tal-Istat
Yaroslav Bozhko tal-Moviment ta' Reżistenza Ċivili taż-Żigarella Safra.
Skopri aktar dwar in-nominati ta' din is-sena.
Ġie stabbilit fl-1988 biex jonora individwi u organizzazzjonijiet li jiddefendu d-drittijiet tal-bniedem u l-libertajiet fundamentali.
Huwa msemmi għall-fiżiku Sovjetiku u d-dissident politiku Andrei Sakharov u jikkonsisti f'ċertifikat u premju ta' EUR 50,000.
Fl-2021, il-Parlament ta l-premju lill- mexxej tal-oppożizzjoni Russa Alexei Navalny.
Skopri kif jintgħażel ir-rebbieħ tal-Premju Sakharov fl- infografika tagħna.
Ara ċ-ċerimonja
Artikli dwar ir-rebbieħa ta' din is-sena u n-nominati
Materjali multimedjali: Il-Premju Sakharov 2022
Liema kwistjonijiet qed jipperikolaw l-eżistenza taż-żona Schengen.
X'inhuma l-problemi u x'konsegwenzi għandhom għaż-żona bla fruntieri.
F'dawn l-aħħar għaxar snin iż-żona Schengen sfat taħt pressjoni minħabba kriżi waħda wara l-oħra.
Skont ir-regoli Schengen, l-introduzzjoni mill-ġdid tal-kontrolli fil-fruntieri interni għandha tkun miżura temporanja u eċċezzjonali.
Diversi pajjiżi tal-UE introduċew kontrolli fil-fruntieri interni b'reazzjoni għall- attakki terroristiċi u għall- fluss notevoli ta' rifuġjati li daħlu fl-UE fl-2015.
Il-fluss ta' migranti u persuni li jfittxu ażil inħass bħala theddida għas-sigurtà interna u l-Istati Membri li ntlaqtu użaw id-dispożizzjonijiet tal- Kodiċi tal-Fruntieri ta' Schengen biex jintroduċu l-kontrolli fil-fruntieri interni.
Fl-2020, minħabba l-COVID-19, diversi pajjiżi tal-UE kellhom jerġgħu jdaħħlu l-kontrolli fil-fruntieri biex jippruvaw irażżnu t-tifrix tal-virus.
Il-kontrolli fil-fruntieri jostakolaw il-moviment liberu tal-persuni, tal-prodotti u tas-servizzi fl-UE kollha.
Il-kontrolli jħallu impatt negattiv l-aktar fuq is-settur tat-trasport, tat-turiżmu u tal-ħaddiema: fil-fatt huma 1.7 miljun l-ħaddiema li kuljum jaqsmu fruntiera biex imorru x-xogħol.
Dawn il-kontrolli jġibu magħhom spejjeż amministrattivi u relatati mal-infrastrutturi għas-settur pubbliku.
Fuq medda ta' sentejn, il-kontrolli fil-fruntieri jqumu, skont stimi, bejn EUR 25 u 50 biljun fi spejjeż ta' darba u EUR 2 biljun fis-sena fi spejjeż operattivi.
Skopri aktar dettalji fil- briefing tagħna.
f'April 2017 daħħlet kontrolli sistematiċi fil-fruntieri esterni tal-UE fuq kull min jidħol fl-UE – anki jekk ċittadini tal-UE;
waqqfet sistema ta' reġistrazzjoni għad-dħul u l-ħruġ ġdida li tirreġistra l-movimenti ta' ċittadini mhux tal-UE fiż-żona Schengen sabiex tħaffef il-kontrolli;
ħolqot Aġenzija Ewropea għall-Gwardja tal-Fruntiera u tal-Kosta bil-għan li ssaħħaħ is- sorveljanza tal-fruntieri esterni ;
l-Europol, l-aġenzija tal-pulizija tal-UE, ingħatat aktar poteri biex tintensifika l-ġlieda kontra t-terroriżmu.
Schengen lura għan-normalità
F'Diċembru 2021, il-Kummissjoni Ewropea pproponiet aġġornament tar-regoli li jirregolaw iż-żona Schengen, bil-għan li jiżguraw li l-introduzzjoni mill-ġdid tal-kontrolli fil-fruntieri interni tibqa' miżura tal-aħħar riżorsa u jippromwovu l-użu ta' miżuri alternattivi bħal kontrolli mmirati tal-pulizija u kooperazzjoni msaħħa tal-pulizija.
Il-Parlament Ewropew qed jaħdem fuq il-proposta.
F'diversi okkażjonijiet il-Membri tal-PE tkellmu kontra l-introduzzjoni mill-ġdid frekwenti tal-kontrolli, li tostakola l-moviment liberu tal-persuni fl-UE kollha.
F'vot li ttieħed fit-18 ta' Ottubru 2022, il-Membri tal-PE tennew l-appell tagħhom biex ir-Rumanija u l-Bulgarija jiġu aċċettati fiż-żona Schengen mill-aktar fis possibbli, u saħqu fuq il-fatt li l-moviment liberu huwa l-qofol tal-proġett tal-UE.
Fl-10 ta' Novembru 2022, il-Parlament ivvota favur l-adeżjoni tal-Kroazja fiż-żona ta' moviment liberu qabel tmiem l-2022.
26: in-numru ta' pajjiżi fiż-żona Schengen
4: il-pajjiżi li mhumiex fl-UE li jagħmlu parti miż-żona Schengen (l-Iżlanda, il-Liechtenstein, in-Norveġja u l-Iżvizzera)
5: il-pajjiżi tal-UE li mhumiex parti miż-żona Schengen (il-Bulgarija, Ċipru, il-Kroazja, l-Irlanda, ir-Rumanija)
50,000: it-tul f'kilometri tal-fruntieri esterni taż-żona Schengen
Ġabra tal-artikli dwar il-migrazzjoni
Briefing: Ir-reviżjoni tal-Kodiċi tal-Fruntieri ta' Schengen (Mejju 2022)
Skeda informattiva tal-PE: Il-ġestjoni tal-fruntieri esterni
Dan l-artiklu ġie inizjalment ippubblikat f'Mejju 2018 u aġġornat l-aħħar f'Novembru 2022.
Iż-żona tal-UE ta' vjaġġar mingħajr passaport, magħrufa bħala ż-"żona Schengen", hija waħda mill-aktar kisbiet konkreti tal-integrazzjoni Ewropea.
Hawn issib dak li għandek tkun taf dwarha.
Dan ifisser li jistgħu jgħixu, jistudjaw, jaħdmu u jirtiraw bil-pensjoni fi kwalunkwe pajjiż tal-UE.
Hemm ukoll vantaġġi speċifiċi li jirriżultaw minn dawn id-drittijiet għat-turisti u għan-negozji.
Iż-żona Schengen tinkludi 26 pajjiż: 22 pajjiż tal-UE u erba' pajjiżi minn barra: l-Iżlanda, in-Norveġja, l-Iżvizzera u l-Liechtenstein.
Il-pajjiżi kollha tal-UE huma parti minn Schengen, minbarra ħamsa: l-Irlanda, li għażlet li ma tipparteċipax (l-hekk imsejjaħ "opt-out"), il-Bulgarija, il-Kroazja, Ċipru u r-Rumanija, li f'xi punt fil-futur huwa previst li jidħlu fiż-żona Schengen.
Skopri aktar dwar it- tkabbir taż-żona Schengen
Kuljum, sa 3.5 miljun persuna jgħaddu minn fruntiera interna tal-UE.
Il-moviment liberu fil-prattika jġib miegħu drittijiet differenti għal kategoriji differenti ta' nies, minn turisti sa familji.
Iċ-ċittadini kollha tal-UE jistgħu joqogħdu sa tliet xhur bħala turisti f'pajjiż ieħor tal-UE b'passaport validu jew b'karta tal-identità valida.
L-imprendituri jibbenefikaw mil-libertà li jagħżlu fejn jistabbilixxu l-impriża tagħhom u l-istudenti għandhom id-dritt li jistudjaw fi kwalunkwe post fl-UE.
L-għeluq tal-fruntieri interni tal-UE jaf iġib miegħu spejjeż enormi u jostakola lill-1.7 miljun ruħ li jaqsmu fruntiera biex imorru għax-xogħol u lura.
Skopri kif il-COVID-19 laqtet il-libertà tal-moviment fl-UE
Iż-żona Schengen u s-sigurtà
Ir-regoli ta' Schengen jabolixxu l-kontrolli fil-fruntieri interni, filwaqt li jarmonizzaw u jsaħħu l-protezzjoni tal-fruntieri esterni taż-żona.
Ladarba jidħlu fiż-żona Schengen, in-nies jistgħu jivvjaġġaw minn pajjiż għal ieħor mingħajr ma jkunu soġġetti għal kontrolli fil-fruntieri.
Madankollu, l-awtoritajiet nazzjonali jistgħu jagħmlu l-kontrolli fuq in-nies fil-postijiet tal-fruntieri interni jew qrib tagħhom wara riskji speċifiċi li jirrikjedu żieda temporanja fis-sorveljanza.
Iż-żona Schengen tinkludi wkoll politika komuni dwar il-viżi għal żjarat qosra għal ċittadini mhux tal-UE u tgħin lill- korpi tal-pulizija u lill-awtoritajiet ġudizzjarji tal-Istati parteċipanti jikkollaboraw fil-ġlieda kontra l-kriminalità.
Is- Sistema ta' Informazzjoni ta' Schengen issaħħet biex tiżgura aktar sigurtà liċ-ċittadini Ewropej.
Skopri aktar dwar kif il-mandat tal-Europol ġie estiż biex jiġġieled aħjar il-kriminalità u t-terroriżmu .
Iż- żieda fil-flussi migratorji lejn l-UE tal-2015 u t-tħassib dejjem jikber relatat mas-sigurtà, inklużi attivitajiet terroristiċi u kriminali gravi transfruntiera, ħallew impatt fuq it-tħaddim tas-sistema ta' Schengen, u wasslu għall- introduzzjoni mill-ġdid tal-kontrolli fil-fruntieri min-naħa ta' diversi Stati Membri.
Fl-2020, minħabba l-COVID-19, diversi pajjiżi tal-UE reġgħu daħħlu l-kontrolli fil-fruntieri interni biex jippruvaw irażżnu t-tifrix tal-virus.
Il-Parlament mhux darba jew tnejn ikkritika t- tkomplija tal-kontrolli fil-fruntieri interni fiż-żona Schengen u din il-miżura jqisha biss bħala l-aħħar riżorsa.
Fir- riżoluzzjoni dwar azzjoni koordinata tal-UE biex tikkumbatti l-pandemija adottata fis-17 ta' April 2020, il-Parlament ħeġġeġ lill-Istati Membri jadottaw miżuri neċessarji u proporzjonati biss meta jintroduċu u jtawlu l-kontrolli fil-fruntieri interni, filwaqt li enfasizza l-bżonn li nerġgħu lura għat-tħaddim sħiħ taż-żona Schengen.
F'Diċembru 2021, il-Kummissjoni Ewropea pproponiet aġġornament tar-regoli li jirregolaw iż-żona Schengen, bil-għan li jiżguraw li l-introduzzjoni mill-ġdid tal-kontrolli fil-fruntieri interni tibqa' miżura tal-aħħar riżorsa u jippromwovu minflok l-użu ta' miżuri alternattivi bħal kontrolli mmirati tal-pulizija u kooperazzjoni msaħħa tal-pulizija.
Il-Parlament Ewropew qed jaħdem fuq il-proposta.
F'diversi okkażjonijiet il-Membri tal-PE tkellmu kontra l-introduzzjoni mill-ġdid frekwenti tal-kontrolli, li tostakola l-moviment liberu tal-persuni fl-UE kollha.
Il-ġestjoni tal-migrazzjoni u s-sigurtà tal-fruntieri esterni jirrappreżentaw sfida għall-Ewropa.
Fl-2015 ġew individwati 1.83 miljun każ ta' qsim illegali tal-fruntieri esterni tal-UE.
Għalkemm din iċ-ċifra naqset għal bejn wieħed u ieħor 200,000 fl-2021, l-UE tipprova ssaħħaħ il-kontrolli fil-fruntieri esterni tagħha u tittratta b'mod aktar effiċjenti l-applikazzjonijiet għall-ażil.
Dawn l-isfidi qanqlu żviluppi konsiderevoli fil- politika tal-ġestjoni tal-fruntieri .
Inħolqu, pereżempju, strumenti u aġenziji bħas-Sistema ta' Informazzjoni ta' Schengen, is-Sistema ta' Informazzjoni dwar il-Viża, l-Aġenzija Ewropea għall-Gwardja tal-Fruntiera u tal-Kosta (Frontex), jew sistema ta' reġistrazzjoni tad-dħul u l-ħruġ mal-fruntieri esterni taż-żona Schengen.
F'riżoluzzjoni adottata f'Lulju 2021, il-Parlament approva l-baġit imġedded tal-Fond għall-Ażil, il-Migrazzjoni u l-Integrazzjoni (AMIF) għall-2021-2027, li żdied għal EUR 9.88 biljun.
Dan il- fond jikkontribwixxi biex isaħħaħ il-politika komuni dwar l-ażil, jiżviluppa l-migrazzjoni legali skont il-bżonnijiet tal-Istati Membri, isostni l-integrazzjoni taċ-ċittadini tal-pajjiżi terzi u jiġġieled kontra l-migrazzjoni irregolari.
Iservi wkoll biex iġiegħel lill-Istati Membri jaqsmu r-responsabbiltà li jilqgħu fi ħdanhom ir-rifuġjati u l-applikanti għall-ażil b'mod aktar ġust.
Il-fond jaħdem f'kuntatt mill-qrib mal- Fond għas-Sigurtà Interna (ISF) il-ġdid, billi jikkonċentra fuq il-ġlieda kontra t-theddid transfruntier, bħat-terroriżmu, il-kriminalità organizzata u ċ-ċiberkriminalità.
L-ISF ġie approvat ukoll mill-Parlament f'Lulju 2021 b'baġit ta' EUR 1.9 biljun.
Il-vjaġġaturi li ma għandhomx bżonn viża se jiġu kkontrollati qabel ma jaslu fl-UE bl-użu tas- Sistema Ewropea ta' Informazzjoni u ta' Awtorizzazzjoni għall-Ivvjaġġar (ETIAS) biex jinqabdu l-kriminali, it- terroristi jew kull min jirrappreżenta riskju qabel ma dawn jidħlu fl-UE.
Dawn il-kontrolli jaf jibdew mill-2023.
Barra minn hekk, il-Membri tal-PE approvaw pjanijiet biex, sal-2027, l- Aġenzija Ewropea għall-Gwardja tal-Fruntiera u tal-Kosta tkun ingħatat korp permanenti ta' 10 000 gwardja tal-fruntiera bil-għan li tissaħħaħ is-sigurtà tal-Ewropa.
Aqsam din il-paġna ma' ħaddieħor: Facebook Twitter LinkedIn Whatsapp Il-Konferenza dwar il-Futur tal-Ewropa tikkonkludi l-ħidma tagħha (9 ta' Mejju 2022) Reviżjoni tat-Trattati meħtieġa għall-implimentazzjoni tal-proposti tal-Konferenza, jgħid il-Parlament (4 ta' Mejju 2022)
Il-Futur tal-Ewropa: il-proposti ambizzjużi tal-Plenarja tal-Konferenza jindikaw reviżjoni tat-Trattat (30 ta' April 2022)
Il-Konferenza dwar il-Futur tal-Ewropa u l-Kunsill Ewropew (Ġunju 2022)
Proposti ewlenin tal-Konferenza dwar il-Futur tal-Ewropa u l-pożizzjonijiet rilevanti meħuda mill-Parlament Ewropew
Is-sit tal-Konferenza
Rapport dwar ir-riżultat finali
Paġna tal-Parlament Ewropew dwar il-Konferenza dwar il-Futur tal-Ewropa
Konferenza dwar il-Futur tal-Ewropa: Ħarsa ġenerali lejn il-proposti finali
Aqsam din il-paġna ma' ħaddieħor: Facebook Twitter LinkedIn Whatsapp Aqsam din il-paġna ma' ħaddieħor: Facebook Twitter LinkedIn Whatsapp Irreġistra biex tirċievi l-aġġornamenti b'mail
Aqsam din il-paġna ma' ħaddieħor: Facebook Twitter LinkedIn Whatsapp Is-sit web tal-Premju Sakharov Il-Premju Sakharov 2022: il-finalisti magħżula Kif jintgħażel ir-rebbieħ tal-Premju Sakharov Rebbieħa preċedenti Il-Komunità tal-Premju Sakharov Materjal multimedjali Aqsam din il-paġna ma' ħaddieħor:
Illum, il-Kummissjoni ffirmat ftehimiet ta' għotja ta' €1.1 biljun ma' seba' proġetti fuq skala kbira permezz tal-Fond għall-Innovazzjoni tal-UE, iffinanzjati mid-dħul mill-Iskema tal-UE għall-Iskambju tal-Emissjonijiet (ETS).
Dawn il-proġetti għandhom l-għan li jnaqqsu l-emissjonijiet b'aktar minn 76 Mt ta' CO2eq matul l-ewwel għaxar snin tal-operazzjoni tagħhom.
Is-seba' proġetti qed jużaw teknoloġiji innovattivi b'livell baxx ta' emissjonijiet tal-karbonju fuq skala industrijali, li jkopru setturi ewlenin bħall-idroġenu, l-azzar, is-sustanzi kimiċi, is-siment, l-enerġija solari, il-bijofjuwils, u l-qbid u l-ħżin tal-karbonju.
Il-Viċi President Eżekuttiv għall-Patt Ekoloġiku Ewropew, Frans Timmermans, qal: “Bil-Fond għall-Innovazzjoni, il-Kummissjoni Ewropea qed tagħti EUR €1.1 biljun biex issaħħaħ lin-negozji innovattivi u li jħarsu 'l quddiem li jiżviluppaw teknoloġiji mill-aktar avvanzati u jixprunaw it-tranżizzjoni klimatika fl-oqsma tagħhom.
Dan huwa investiment intelliġenti fid-dekarbonizzazzjoni u fir-reżiljenza tal-ekonomija tagħna; huwa jsaħħaħ il-pożizzjoni tal-industrija Ewropea bħala mexxejja globali fit-teknoloġija nadifa, joħloq impjiegi lokali u jgħin biex titħaffef it-tranżizzjoni ekoloġika tagħna.”
Id-Direttur tal-Aġenzija Eżekuttiva Ewropea għall-Klima, għall-Infrastruttura u għall-Ambjent (CINEA), Dirk Beckers, qal: “CINEA hija kburija li qed tiffirma l-ewwel proġetti fuq skala kbira fl-ambitu tal-Fond għall-Innovazzjoni.
B'dawn il-proġetti, qed nuru li t-tranżizzjoni lejn enerġija nadifa diġà qed isseħħ, filwaqt li t-tnaqqis sostanzjali tal-emissjonijiet ta' gassijiet serra jġib miegħu opportunitajiet ekonomiċi għall-promoturi tagħna tal-proġetti.
Dawn il-proġetti jirrappreżentaw soluzzjonijiet innovattivi ħafna fis-setturi tagħhom li għandhom iwittu t-triq biex oħrajn isegwuhom.”
Il-proġetti fil-qosor
Kairos@C: Il-proġett Kairos@C, li jinsab fil-Port ta' Antwerp (il-Belġju), għandu l-għan li joħloq l-ewwel u l-akbar katina tal-valur transfruntiera għall-qbid u l-ħżin tal-karbonju għall-qbid, il-likwifikazzjoni, it-trasport, u l-ħżin permanenti tas-CO2.
Kairos@C se jippermetti l-użu ta' diversi teknoloġiji pijunieri li flimkien għandhom il-potenzjal li jevitaw l-emissjoni fl-atmosfera ta' 14 Mt ta' CO2eq matul l-ewwel għaxar snin tal-operazzjoni tiegħu.
BECCS fi Stokkolma: Dan il-proġett, li jinsab fi Stokkolma (l-Iżvezja), għandu l-għan li joħloq faċilità fuq skala sħiħa tal-Bijoenerġija bil-Qbid u l-Ħżin tal-Karbonju (BECCS) fl-impjant eżistenti tal-bijomassa tas-sħana u l-enerġija fi Stokkolma.
Billi jikkombina l-qbid tas-CO2 mal-irkupru tas-sħana, il-proġett se jevita 7.83 Mt ta' emissjonijiet ta' CO2eq matul l-ewwel għaxar snin tal-operazzjoni tiegħu.
Dan huwa aktar mill-ammont kollu ta' emissjonijiet tal-gassijiet serra mill-produzzjoni tal-elettriku u tas-sħana tas-settur pubbliku fl-Iżvezja fl-2018.
Hybrit Demonstration: Il-Proġett ta' Dimostrazzjoni Hydrogen Breakthrough Ironmaking Technology (Hybrit Demonstration), li jinsab f'Oxelösund u Gällivare (l-Iżvezja), għandu l-għan li jirrivoluzzjona l-industrija Ewropea tal-ħadid u tal-azzar.
Dan se jissostitwixxi t-teknoloġiji bbażati fuq il-fossili b'alternattivi newtrali għall-klima bħall-produzzjoni u l-użu tal-idroġenu ekoloġiku.
Il-proġett għandu l-potenzjal li jevita l-emissjoni ta' 14.3 M ta' CO2eq matul l-ewwel għaxar snin tal-operazzjoni tiegħu.
Barra minn hekk, se tuża teknoloġija assoċjata ma' benefiċċji klimatiċi ewlenin għas-settur tal-produzzjoni tal-azzar.
Ecoplanta: Dan il-proġett, li jinsab f'El Morell (Spanja) se jwassal impjant kummerċjali li huwa l-ewwel tat-tip tiegħu għas-suq Ewropew, billi juża l-iskart li inkella jispiċċa fil-miżbliet.
L-impjant se jipproduċi 237 kt/s ta' metanol, u b'hekk se jirkupra 70% tal-karbonju preżenti f'materjali mhux riċiklabbli.
Il-proġett se jevita l-emissjoni ta' 3.4 Mt ta' CO2eq matul l-ewwel għaxar snin tal-operazzjoni tiegħu.
Il-Programm K6: Il-Programm K6, li jinsab f'Lumbres (Franza), għandu l-għan li jipproduċi l-ewwel siment newtrali f'termini ta' emissjonijiet tal-karbonju fl-Ewropa, biex b'hekk isir proġett rappreżentattiv għall-industrija tas-siment madwar id-dinja u jappoġġa t-tranżizzjoni lejn enerġija nadifa ta' settur li diffiċli biex jitnaqqas.
Dan il-proġett se juża kombinament fuq skala industrijali li huwa l-ewwel tat-tip tiegħu ta' teknoloġija ta' forn impermeabbli u tal-qbid tal-karbonju krijoġeniku bil-ħżin tas-CO2 f'sit fil-Baħar tat-Tramuntana li inkella jiġi rilaxxat fl-atmosfera.
Dan se jirriżulta fl-evitar ta' emissjonijiet ta' 8.1 Mt ta' CO2eq matul l-ewwel għaxar snin tal-operazzjoni tiegħu.
TANGO: Il-proġett TANGO, li jinsab f'Katanja (l-Italja), se jiżviluppa linja pilota fuq skala industrijali għall-manifattura ta' moduli fotovoltajċi (PV) innovattivi, ta' prestazzjoni għolja.
Dan se jimmultiplika l-kapaċità tal-produzzjoni bi 15-il darba, minn 200 MW għal 3 GW fis-sena.
Meta jsiru operattivi, il-moduli prodotti se jkollhom il-potenzjal li jevitaw sa 25 MT ta' emissjonijiet ta' CO2eq matul l-ewwel għaxar snin.
Barra minn hekk, il-proġett TANGO se jsaħħaħ il-katina tal-valur fl-industrija tal-PV upstream Ewropea.
SHARC: Il-proġett tal-Idroġenu Sostenibbli u l-Irkupru tal-Karbonju (SHARC), li jinsab fir-raffinerija ta' Porvoo (il-Finlandja), se jnaqqas l-emissjonijiet tal-gassijiet serra billi jitbiegħed mill-produzzjoni tal-idroġenu bbażat fuq il-fjuwils fossili lejn il-produzzjoni tal-idroġenu rinnovabbli (permezz tal-introduzzjoni tal-elettroliżi) kif ukoll lejn il-produzzjoni tal-idroġenu permezz tal-applikazzjoni tat-teknoloġija tal-qbid tal-karbonju.
Fl-ewwel għaxar snin tal-operazzjoni tiegħu, il-proġett SHARC se jevita l-emissjoni ta' aktar minn 4 Mt ta' CO2eq.
Iffinanzjat mid-dħul mill-irkant tal-kwoti tal-emissjonijiet mill-ETS tal-UE, il-Fond għall-Innovazzjoni għandu l-għan li joħloq l-inċentivi finanzjarji t-tajbin għall-kumpaniji u għall-awtoritajiet pubbliċi biex jinvestu issa fit-teknoloġiji tal-ġenerazzjoni li jmiss b'livell baxx tal-karbonju, u li jagħti vantaġġ lill-ewwel kumpaniji prekursuri biex isiru mexxejja dinjin tat-teknoloġija.
Il-Fond għall-Innovazzjoni huwa implimentat mill-Aġenzija Eżekuttiva Ewropea għall-Klima, għall-Infrastruttura u għall-Ambjent (CINEA), filwaqt li l-Bank Ewropew tal-Investiment jipprovdi l-għajnuna għall-iżvilupp tal-proġetti lill-proġetti promettenti li għadhom mhumiex f'pożizzjoni li jiġu realizzati bis-sħiħ.
Il-Fond jipprovdi wkoll għotjiet fuq skala żgħira.
Ilbieraħ, fil-31 ta' Marzu, tnediet it-tieni sejħa għal proposti.
Il-Fond għall-Innovazzjoni bħalissa ġej minn 450 miljun kwota mill-ETS eżistenti fl-2021-30.
F'ambitu tal-proposti tal-Kummissjoni “Lesti għall-Mira ta' 55 %”, dan se jiżdied b'50 miljun kwota mill-ETS riveduta u 150 miljun kwota mis-sistema l-ġdida li tkopri l-emissjonijiet mit-trasport bit-triq u mill-bini.
Barra minn hekk, il-kwoti li nkella kienu jiġu allokati mingħajr ħlas lis-setturi tal-industrija koperti mill-Mekkaniżmu ta' Aġġustament tal-Karbonju fil-Fruntiera issa se jiġu rkantati u miżjuda mal-Fond għall-Innovazzjoni.
Deskrizzjoni tal-proġetti fuq skala kbira li rnexxew
Ir-Reviżjoni proposta tas-Sistema tal-EU ETS
Illum il-Kunsill adotta żewġ miżuri ta' assistenza taħt il-Faċilità Ewropea għall-Paċi (EPF) li ser jippermettu lill-UE tkompli tappoġġa l-mezzi u r-reżiljenza tal- Forzi Armati Ukreni biex jiddefendu l-integrità territorjali u s-sovranità tal-pajjiż, u jipproteġu l-popolazzjoni ċivili kontra l-aggressjoni militari Russa li għaddejja bħalissa.
Il-miżuri ta' assistenza ser iżidu l-baġit oriġinali mħabbar fit-28 ta' Frar 2020 b' €500 miljun addizzjonali , u b'hekk jirduppjaw l-ammont inizjali tiegħu għal €1 biljun .
Aħna ser inkomplu nappoġġaw lill-Ukrajna kontra l-aggressjoni tar-Russja u t-tbatija inkredibbli li qed tikkawża lill-popolazzjoni tal-Ukrajna.
Il-€500 miljun addizzjonali taħt il-Faċilità Ewropea għall-Paċi huma sinjal ieħor tal-appoġġ tal-UE lill-forzi armati Ukreni biex jiddefendu t-territorju tagħhom u l-popolazzjoni tagħhom.
Josep Borrell, Rappreżentant Għoli tal-Unjoni Ewropea għall-Affarijiet Barranin u l-Politika ta' Sigurtà
Il-miżuri ta' assistenza miftiehma ser jiffinanzjaw kemm il-forniment ta' tagħmir u provvisti bħal tagħmir protettiv personali , kaxxi għall-ewwel għajnuna u fjuwil , kif ukoll tagħmir u pjattaformi militari mfassla biex iwasslu forza letali għal finijiet difensivi.
It-tul ta' żmien tal-miżura ta' assistenza huwa estiż ukoll bi 12-il xahar.
L-aggressjoni militari mhux ipprovokata u mhux iġġustifikata tar-Russja kontra l-Ukrajna tikser serjament id-dritt internazzjonali u l-prinċipji tal-Karta tan-NU u ddgħajjef is-sigurtà u l-istabbiltà Ewropea u globali.
Ir-Russja, u l-kompliċi tagħha l-Belarussja, iġorru r-responsabbiltà kollha għal din il-gwerra ta' aggressjoni u dawk responsabbli ser jinżammu responsabbli għar-reati kriminali tagħhom, inkluż għall-immirar indiskriminat ta' persuni u oġġetti ċivili.
L-Unjoni Ewropea teżiġi li r-Russja twaqqaf l-azzjoni militari tagħha u tirtira immedjatament u mingħajr kondizzjonijiet il-forzi u t-tagħmir militari kollu mit-territorju sħiħ tal-Ukrajna, u tirrispetta bis-sħiħ l-integrità territorjali, is-sovranità u l-indipendenza tal-Ukrajna fil-fruntieri tagħha rikonoxxuti internazzjonalment.
L-UE tadotta sett ġdid ta' miżuri b'rispons għall-aggressjoni militari tar-Russja kontra l-Ukrajna (stqarrija għall-istampa, 28 ta' Frar 2022)
Laqgħa informali tal-Mexxejja tal-UE f'Versailles: Kummenti mir-Rappreżentant Għoli/Viċi President Josep Borrell mal-wasla (sit web tas-SEAE)
Ir-rispons tal-UE għall-invażjoni tal-Ukrajna mir-Russja (paġna dwar il-politika)
For more information on media accreditation Ara l-paġna tal-laqgħa
Il-mexxejja tal-UE u s-sħab soċjali ltaqgħu, permezz ta' vidjokonferenza, fis-summit soċjali tripartitiku biex jiddiskutu "rispons tripartitiku magħqud għall-impatt soċjali u ekonomiku tal-aggressjoni militari Russa kontra l-Ukrajna".
Il-parteċipanti tas-summit intervjenew dwar dawn it-tliet mistoqsijiet: Kif għandhom jiġu żgurati l-investiment, it-tkabbir u l-impjiegi fit-tul fl-Ewropa, filwaqt li jiġi indirizzat l-impatt tal-aggressjoni militari Russa kontra l-Ukrajna fuq il-prezzijiet tal-enerġija, l-ekonomija u l-impjiegi?
Kif għandha tiġi żgurata tranżizzjoni ekoloġika ta' suċċess għall-ħaddiema u l-intrapriżi Ewropej f'dan il-kuntest ġdid?
X'inhu r-rwol tad-djalogu soċjali fit-titjib tal-kondizzjonijiet tax-xogħol, il-funzjonament tas-swieq tax-xogħol Ewropej u t-taħriġ fil-ħiliet wara l-COVID-19?
Il- President tal-Kunsill Ewropew Charles Michel irrimarka: "L-invażjoni Russa tal-Ukrajna hija attakk bla ħniena fuq pajjiż indipendenti u sovran.
Iżda huwa wkoll attakk fuq il-valuri tagħna bħal-libertà, id-demokrazija u d-drittijiet tal-bniedem.
Matul ix-xahar li għadda, iffaċċajna kif jixraq dan il-mument storiku, billi bqajna sodi u qrib il-poplu tal-Ukrajna.
Rispons tripartitiku magħqud ser ikun kruċjali wkoll biex jiġi indirizzat l-impatt soċjali u ekonomiku enormi ta' din il-gwerra.
Gvernijiet, impjegaturi, impjegati - ilkoll flimkien b'rispons wieħed komuni u magħqud.
Ninsab ċert li l-kontribut tas-sħab soċjali, kif kien il-każ matul il-COVID-19, ser jerġa' jkun essenzjali biex niffaċċaw din l-isfida l-ġdida."
Il- President tal-Kummissjoni Ewropea Ursula von der Leyen qalet: "L-Ewropa qed tipprovdi kenn sikur għan-nies li qed jaħarbu mill-invażjoni brutali tar-Russja tal-Ukrajna.
Jistħoqqilhom aċċess għall-protezzjoni soċjali, it-taħriġ u l-impjiegi u l-finanzjament tal-UE huwa disponibbli biex jgħin lill-istati membri li jospitawhom.
Fl-istess ħin, hemm prezz x'inħallsu għall-ekonomija tagħna mill-gwerra u s-sanzjonijiet meħtieġa kontra r-Russja.
Qed nagħmlu dak kollu li nistgħu biex intaffu l-impatt fuq il-prezzijiet tal-enerġija u ta' komoditajiet oħra kif ukoll fuq il-ktajjen tal-provvista biex nappoġġaw lill-ħaddiema, lin-negozji u lill-konsumaturi f'dawn iż-żminijiet diffiċli.
Dan huwa mument kruċjali u huwa importanti li aħna lkoll – is-sħab soċjali, l-istati membri u l-istituzzjonijiet tal-UE – inkunu f'għaqda u solidarjetà ma' dawk li l-aktar għandhom bżonnha."
Min-naħa tal-presidenza b'rotazzjoni tal-Kunsill tal-UE, il- Prim Ministru ta' Franza , Jean Castex, żied jgħid: "Fl-Unjoni aħna impenjati li nibnu mudell ta' tkabbir Ewropew aktar sovran u aktar reżiljenti għad-deċennju li ġej.
L-isfidi huma sinifikanti u jaffettwaw is-sostenibbiltà tal-mudell soċjali tagħna, li huwa wieħed mill-punti b'saħħithom uniċi tal-Ewropa.
Mhux ser inkunu nistgħu nindirizzaw dawn l-isfidi mingħajr djalogu soċjali aktar rigoruż, fil-livell nazzjonali u dak Ewropew."
Is- Segretarju Ġenerali tal-Konfederazzjoni Ewropea tat-Trade Unions (KETU) , Luca Visentini, innota: "Il-KETU tikkundanna l-gwerra qattiela tar-Russja kontra l-Ukrajna.
Nappellaw lill-UE u lill-istati membri biex jilqgħu lin-nies kollha li qed jaħarbu mill-Ukrajna.
Aħna nappoġġaw l-aċċess tagħhom għas-suq tax-xogħol, l-akkomodazzjoni, il-kura tas-saħħa, l-edukazzjoni u l-appoġġ soċjali.
Aħna nitolbu li dawn jiġu ttrattati b'mod ugwali fuq il-post tax-xogħol u fis-soċjetà.
Il-KETU qed tgħin hi stess biex tiffinanzja l-għajnuna umanitarja mill-unions fl-Ukrajna u l-pajjiżi ġirien.
Nitolbu lill-UE u lill-Istati Membri jiftħu djalogu mal-Ukrajna, il-Georgia u l-Moldova biex jirrikonoxxuhom bħala pajjiżi kandidati għall-UE.
Nappellaw ukoll għal miżuri biex jitnaqqsu l-impatti negattivi fuq l-UE tal-gwerra u s-sanzjonijiet, inkluż il-finanzjament tal-UE biex jiġu minimizzati l-impatti taż-żieda fil-prezzijiet, u t-tkomplija tal-miżuri ta' emerġenza tal-COVID-19 biex jiġu appoġġati l-impjiegi u l-kumpaniji f'riskju minħabba din il-kriżi."
Il- President ta' BusinessEurope , Pierre Gattaz, li jirrappreżenta lill-impjegaturi, (BusinessEurope, SGI Europe, SMEunited), irrimarka: "L-impjegaturi Ewropej jikkundannaw bil-qawwa l-invażjoni Russa tal-Ukrajna.
L-Unjoni Ewropea trid tiddefendi d-dritt internazzjonali u tappoġġa l-Ukrajna u l-poplu tagħha.
Bħal ħafna atturi oħra, l-impjegaturi qed jieħdu azzjonijiet konkreti biex jipprovdu għajnuna umanitarja u jgħinu lin-nies li qed jaħarbu miż-żoni ta' ġlied.
Is-saħħa globali tal-UE ġejja mis-setgħa ekonomika tagħha.
Huwa ta' importanza kbira li l-UE tieħu ħsieb sew l-ekonomija tagħha u ttaffi l-effetti sekondarji ta' din il-gwerra (l-inflazzjoni, iż-żidiet fil-prezzijiet tal-enerġija u tal-materja prima u n-nuqqas ta' provvista, l-interruzzjonijiet fil-katina tal-provvista).
B'mod partikolari, l-Unjoni Ewropea teħtieġ b'mod urġenti li ssaħħaħ is-suq intern tal-enerġija tal-UE, tiddiversifika s-sorsi u r-rotot tal-provvista tal-enerġija tagħha u tipprovdi qafas adegwat biex iżżid l-investimenti pubbliċi u privati meħtieġa.
Filwaqt li l-politiki dwar il-patt ekoloġiku huma partijiet importanti mit-tweġiba, l-UE teħtieġ ukoll tirrikonoxxi li tranżizzjoni ekoloġika ta' suċċess tiddependi wkoll fuq politiki realistiċi dwar l-enerġija b'kalendarji fattibbli.
L-involviment tas-sħab soċjali huwa essenzjali fid-definizzjoni ta' miżuri li jappoġġaw l-intrapriżi u l-ħaddiema tal-UE u jġibu stabbiltà f'dawn iż-żminijiet diffiċli.
L-inizjattiva li jmiss tal-Kummissjoni ta' djalogu soċjali hija opportunità tad-deheb biex titrawwem l-għaqda billi tittejjeb il-kooperazzjoni bejn l-awtoritajiet pubbliċi u s-sħab soċjali fil-livell tal-UE u dak nazzjonali."
Il-Kunsill Ewropew illum reġa' eleġġa lil Charles Michel bħala l-president tiegħu għat- tieni mandat ta' sentejn u nofs , mill-1 ta' Ġunju 2022 sat-30 ta' Novembru 2024.
Charles Michel reġa' ġie maħtur ukoll President tas-Summit taż-Żona tal-Euro għall-istess perjodu.
Huwa t-tielet President full-time tal-Kunsill Ewropew, wara l-ħolqien tal-kariga fl-1 ta' Diċembru 2009 skont it-Trattat ta' Liżbona.
Paġna web ta' Charles Michel, il-President tal-Kunsill Ewropew
Ritratti u filmati ta' Charles Michel
Charles Michel ilu l-President tal-Kunsill Ewropew mill-1 ta' Diċembru 2019.
Qabel kien il-Prim Ministru tal-Belġju.
Bijografija ta' Charles Michel
Il-President Charles Michel: L-ewwel sena f'ritratti (storja viżiva)
Il-President Charles Michel: It-tieni sena f'ritratti (storja viżiva)
Ir-rwol tal-President tal-Kunsill Ewropew Il-President jippresiedi l-laqgħat tal-Kunsill Ewropew u jmexxi 'l quddiem il-ħidma tiegħu.
Aktar informazzjoni dwar ir-rwol u l-ħatra tal-President tal-Kunsill Ewropew
L-Eks Presidenti tal-Kunsill Ewropew
L-Unjoni Ewropea u l-istati membri tagħha, flimkien mas-sħab internazzjonali, ikkundannaw id-deċiżjoni tat-Taliban li jiċħdu, sakemm jingħata avviż ieħor, l-edukazzjoni ta' livell sekondarju għal aktar minn miljun tifla Afgana.
Dan huwa ksur sfaċċat tad-dritt fundamentali għall-edukazzjoni għat-tfal kollha, minqux fid-Dikjarazzjoni Universali tad-Drittijiet tal-Bniedem, u diversi strumenti internazzjonali tad-drittijiet tal-bniedem, li l-Afganistan huwa stat parti tagħhom.
L-ebda raġuni reliġjuża jew soċjali ma tista' qatt tiġġustifika tali inugwaljanza fit-trattament.
Dan huwa wkoll treġġigħ lura tal-impenn pubbliku tat-Taliban lill-poplu Afgan u tal-assigurazzjonijiet li taw lis-sħab tal-Afganistan, li ħadmu ħafna biex jipprovdu l-kundizzjonijiet meħtieġa sabiex l-Afgani kollha jkunu jistgħu jirritornaw l-iskola fil-livelli kollha għas-sena skolastika l-ġdida.
Din id-deċiżjoni tkompli tnaqqas l-opportunitajiet tat-Taliban li jiksbu l-leġittimità domestika li qed ifittxu, li għandha tinkiseb permezz ta' governanza inklużiva u responsabbli u mhux bl-użu tal-forza u l-vjolenza.
Iċ-ċaħda tal-edukazzjoni sekondarja għall-bniet iddgħajjef ukoll il-kredibbiltà tat-Taliban f'għajnejn is-sħab internazzjonali.
Minkejja l-kolp ta' stat militari tat-Taliban fl-Afganistan f'Awwissu tas-sena li għaddiet, l-UE, fost sħab oħra, għażlet politika ta' impenn immirat u bbażat fuq prinċipji fl-interess tal-poplu Afgan.
Id-deċiżjoni tat-Taliban, sakemm ma titreġġax lura b'mod urġenti, ser ikollha implikazzjonijiet estensivi fuq l-aspett tat-tisħiħ tal-fiduċja li tali impenn jeħtieġ.
Popolazzjoni b'ċertu livell ta' edukazzjoni hija ta' importanza vitali għal kwalunkwe soċjetà b'saħħitha u prospera.
L-edukazzjoni tal-bniet hija meħtieġa għall-parteċipazzjoni sħiħa, ugwali u sinifikanti tan-nisa fis-soċjetà Afgana.
L-Unjoni Ewropea tirrikonoxxi s-saħħa u r-reżiljenza tan-nisa u l-bniet tal-Afganistan, li jistgħu jistrieħu fuq l-appoġġ sod tal-Unjoni Ewropea.
Illum il-Kunsill adotta t-8 Programm ta' Azzjoni Ambjentali (EAP).
It-8 EAP ser iservi bħala gwida għat-tfassil u l-implimentazzjoni tal-politika ambjentali sal-2030.
L-adozzjoni ssegwi ftehim proviżorju li ntlaħaq mal-Parlament Ewropew f'Diċembru 2021 u huwa l-aħħar pass tal-proċedura ta' adozzjoni.
It-8 EAP għandu l-għan li jaċċellera t-tranżizzjoni ekoloġika b'mod ġust u inklużiv, bl-objettiv fit-tul tal-2050 li "Ngħixu tajjeb, fil-limiti tal-pjaneta tagħna".
Is-sitt objettivi tematiċi prijoritarji tat-8 EAP jikkonċernaw it-tnaqqis tal-emissjonijiet ta' gassijiet serra, l-adattament għat-tibdil fil-klima, mudell ta' tkabbir riġenerattiv, ambizzjoni ta' tniġġis żero, il-protezzjoni u r-restawr tal-bijodiversità u t-tnaqqis tal-impatti ambjentali u klimatiċi ewlenin relatati mal-produzzjoni u l-konsum.
Il-Kunsill u l-Parlament qablu dwar diversi kundizzjonijiet abilitanti għall-kisba tal-objettivi prijoritarji, b'mod partikolari: - it-tnaqqis tal-impronta fuq il-materjali u l-impronta tal-konsum fl-UE - it-tisħiħ ta' inċentivi ambjentalment pożittivi - it-tneħħija gradwali ta' sussidji li jagħmlu ħsara lill-ambjent, b'mod partikolari s-sussidji għall-fjuwils fossili.
Il-koleġiżlaturi qablu wkoll li fit-8 EAP jinkludu rieżami ta' nofs it-terminu fl-2024 tal-progress miksub fl-ilħuq tal-objettivi tematiċi prijoritarji tiegħu.
Wara dan ir-rieżami, il-Kummissjoni għandha tippreżenta, fejn xieraq, proposta leġiżlattiva biex jiżdied anness mat-8 EAP, li jkun fih lista u skeda ta' żmien ta' azzjonijiet għall-perjodu wara l-2025.
Informazzjoni ġenerali Il-programmi ta' azzjoni ambjentali ggwidaw l-iżvilupp tal-politika ambjentali tal-UE sa mill-bidu tas-snin 70.
Fl-14 ta' Ottubru 2020, il-Kummissjoni Ewropea ppreżentat il-proposta tagħha għal Deċiżjoni tal-Parlament Ewropew u tal-Kunsill dwar Programm Ġenerali ta' Azzjoni Ambjentali tal-Unjoni sal-2030 .
Il-presidenza tal-Kunsill u n-negozjaturi tal-Parlament Ewropew laħqu qbil politiku proviżorju dwar il-proposta fl-1 ta' Diċembru 2021.
Dik id-deċiżjoni ġiet adottata formalment.
Issa ser tiġi ppubblikata fil-Ġurnal Uffiċjali tal-Unjoni Ewropea u tidħol fis-seħħ.
Pożizzjoni tal-Kunsill fl-ewwel qari dwar it-8 Programm ta' Azzjoni Ambjentali
It-8 EAP: l-istati membri japprovaw il-ftehim politiku proviżorju li ntlaħaq mal-Parlament (stqarrijiet għall-istampa 10 ta' Diċembru 2021)
L-Unjoni Ewropea qed issegwi bi tħassib kbir is-sentenzi ta' ħabs li qed jingħataw f'Kuba lil dawk involuti fl-avvenimenti tal-11 u t-12 ta' Lulju 2021.
Il-protesti spontanji li saru fil-gżira kollha rriflettew ilmenti leġittimi min-naħa tal-popolazzjoni iżda ntlaqgħu b'repressjoni, b'aktar minn 1,400 persuna arrestati u 790 akkużati b'rabta ma' dawn l-avvenimenti.
Wara sensiela ta' sentenzi ħorox diġà mħabbra, fis-16 ta' Marzu 2022 il-Qorti Suprema Kubana ppubblikat 128 sentenza oħra lil individwi, li wħud minnhom kienu taħt l-età ta' 18-il sena fil-ħin tal-arrest tagħhom, għal termini li jvarjaw sa 30 sena.
Dawn il-verdetti huma sproporzjonati.
Għalkemm id-dritt ta' dimostrazzjoni huwa garantit fil-Kostituzzjoni Kubana, dan l-użu ta' proċedimenti ġudizzjarji u tali verdetti jservu biex iċaħħdu liċ-ċittadini Kubani mid-dritt li jesprimu l-fehmiet tagħhom b'mod paċifiku u jagħmlu talbiet għal bidla.
Id-dritt tal-espressjoni ta' dissens u protesta għandu jkun garantit u protett f'Kuba.
Dawn il-proċessi jippreżentaw tħassib importanti fir-rigward tal-prinċipji bażiċi u l-istandards internazzjonali ta' trasparenza u proċess ġust, bħad-dritt tal-akkużati li jkunu rappreżentati minn konsulent legali indipendenti tal-għażla tagħhom.
L-Unjoni Ewropea tappella lill-awtoritajiet Kubani biex jippermettu lill-komunità diplomatika tattendi għall-proċessi.
L-Unjoni Ewropea tħeġġeġ lill-awtoritajiet Kubani biex jirrispettaw id-drittijiet ċivili u politiċi tal-poplu Kuban, inkluż il-libertà ta' assoċjazzjoni, il-libertà ta' għaqda paċifika u l-libertà tal-espressjoni.
F'dan ir-rigward, l-UE tfakkar fil-kawżi ta' ġurnalisti ċittadini kif ukoll ġurnalisti professjonali li ġew detenuti, akkużati u kkundannati b'rabta mal-avvenimenti tal-11 u t-12 ta' Lulju.
L-Unjoni Ewropea tappella lill-awtoritajiet Kubani biex jeħilsu lill-priġunieri politiċi kollha u lil dawk detenuti għall-unika raġuni li eżerċitaw il-libertà tagħhom ta' għaqda paċifika u espressjoni.
L-Unjoni Ewropea ħeġġet b'mod konsistenti lill-Gvern Kuban biex jagħti widen għat-tħassib tal-poplu tiegħu u biex jidħol fi djalogu sinifikattiv u inklużiv dwar l-ilmenti leġittimi tiegħu, u ser tkompli jagħmel dan.
L-Unjoni Ewropea tfakkar fl-importanza ta' skambji kontinwi dwar din il-kwistjoni mal-awtoritajiet Kubani.
Hija tinsab lesta li tappoġġa l-isforzi kollha mmirati lejn il-protezzjoni, il-promozzjoni u l-implimentazzjoni tad-drittijiet tal-bniedem u l-libertajiet tal-Kubani kollha, fil-qafas tal-Ftehim ta' Djalogu Politiku u ta' Kooperazzjoni bejn l-UE u Kuba.
Aqsam din il-paġna ma' ħaddieħor: Facebook Twitter LinkedIn Whatsapp Kumitat għad-Drittijiet tan-Nisa – Jum Internazzjonali tan-Nisa 2022 Programm tal-avveniment It-3 ta' Marzu mid-9.00 sa 12.00, segwi l-laqgħa tal-Kumitat għad-Drittijiet tan-Nisa Il-Jum Internazzjonali tan-Nisa 2022 – Ritratti, filmati u materjal awdjo bla ħlas
Il-Jum Internazzjonali tan-Nisa: futur ambizzjuż għan-nisa wara l-COVID-19 (01.03.2022.)
L-ugwaljanza bejn il-ġeneri: aċċess tan-nisa għas-suq tax-xogħol u pagi ndaqs (15-12-2021)
Skopri l-Indiċi tal-Ugwaljanza bejn il-Ġeneri għal pajjiżek
L-Istrateġija tal-ugwaljanza bejn il-ġeneri
L-immappjar ta' miżuri promettenti għall-ugwaljanza bejn il-ġeneri u l-opportunitajiet indaqs fl-UE (Marzu 2021)
Ħarsa lejn il-PE – Il-ġlieda kontra l-vjolenza ċibernetika abbażi tal-ġeneru
Briefing mill-PE – Is-saħħa mentali u l-pandemija
EMPL – Is-saħħa u l-benesseri mentali fid-dinja diġitali tax-xogħol wara l-COVID
Eurofound – Il-kwalità tal-ħajja matul il-COVID-19
Eurofound – Ix-xogħol matul il-COVID-19
Il-Jum Internazzjonali tan-Nisa 2021 – In-nisa jmexxu l-ġlieda kontra l-COVID-19
Minħabba li s-suq tal-batteriji qed isir suq strateġiku, il-Parlament Ewropew qed jaħdem fuq regoli ġodda biex jiġu indirizzati kwistjonijiet ambjentali, etiċi u soċjali relatati.
Sal-2030 huwa previst li mill-inqas 30 miljun vettura elettrika b'emissjonijiet żero se jkunu fit-toroq tal-UE.
Għalkemm il-karozzi elettriċi jistgħu jnaqqsu b'mod sinifikanti l-emissjonijiet tal-gassijiet serra, dawn għandhom lat negattiv li jagħmel ħsara lill-ambjent: il-batteriji tagħhom.
Il-Parlament Ewropew qed jaħdem biex jaġġorna d-Direttiva dwar il-Batteriji biex tiżgura li l-batteriji jkunu jistgħu jingħataw skop ġdid, jiġu manifatturati mill-ġdid jew jiġu riċiklati fi tmiem ħajjithom.
Ir-rapport adottat mill-Kumitat għall-Ambjent fl-10 ta' Frar għandu l-għan li jirregola ċ-ċiklu tal-ħajja kollu tal-prodott, mid-disinn sal-konsum u sar-riċiklaġġ fi prodotti ġodda.
Il-proposta hija marbuta mal-pjan ta' azzjoni tal-UE għal ekonomija ċirkolari u l-istrateġija industrijali tal-UE .
Kif jiġu kklassifikati l-batteriji?
Il-Membri tal-PE appellaw għall-introduzzjoni ta' kategorija ġdida ta' batteriji għal "mezzi ta' trasport ħfief", bħar-roti elettriċi jew l-iscooters elettriċi, minħabba l-użu dejjem jikber tagħhom u l-iżviluppi tekniċi.
Il-kategorija l-ġdida timxi id f'id mal-klassijiet eżistenti tal-batteriji portabbli, tal-karozzi u industrijali.
Il-batteriji: suq strateġiku għall-UE
Sal-2030 id-domanda dinjija għall-batteriji hi mistennija li tiżdied b'14-il darba u l-UE tista' tikkawża 17 % ta' dik id-domanda.
Dan huwa prinċipalment xprunat miż-żieda tal-ekonomija diġitali, l-enerġija rinnovabbli u l-mobbiltà b'livell baxx ta' emissjonijiet tal-karbonju.
Iż-żieda ta' vetturi elettriċi li jużaw il-batteriji se twassal biex dan is-suq ikun wieħed strateġiku fil-livell globali.
Il-limitazzjoni tal-impronta tal-karbonju tal-batteriji
Il-batteriji se jkollhom tikketta, li tirrifletti l-impronta tal-karbonju tagħhom biex b'hekk l-impatt ambjentali tagħhom ikun aktar trasparenti.
Barra minn hekk, il-kumitat irid li din tkopri ċ-ċiklu tal-ħajja kollu tal-batterija.
Kif ukoll tiggarantixxi li batteriji ġodda jkollhom livelli minimi ta' kobalt, ċomb, litju u nikil riċiklati.
Iż-żieda fir-riċiklaġġ tal-batteriji
Fl-2019, 51% tal-batteriji portabbli mibjugħin fl-UE nġabru għar-riċiklaġġ.
Għal kull tip ta' batterija jeżistu proċessi speċifiċi għar-riċiklaġġ tagħhom, dan minħabba l-metalli u l-komposti differenti użati biex jiġu manifatturati.
Ir-rapport jitlob miri aktar stretti ta' ġbir tal-batteriji portabbli (70% sal-2025, meta mqabbel mal-proposta oriġinali tal-Kummissjoni ta' 65%; u 80% sal-2030 minflok 70%); u tal-batteriji tal-mezzi ta' trasport ħfief (75% sal-2025 u 85% sal-2030).
Barra minn hekk, għandu jinġabar l-iskart kollu mill-batteriji tal-karozzi, industrijali u tal-vetturi elettriċi.
Kif jiġu indirizzati l-kwistjonijiet ta' materja prima tal-batteriji
Il-manifattura tal-batteriji tiddependi ħafna fuq l-importazzjonijiet tal-materja prima kritika, b'mod partikolari l-kobalt, il-litju, in-nikil u l-manganiż, li għandhom impatti ambjentali u soċjali sinifikanti.
Il-Membri tal-PE jappoġġjaw l-introduzzjoni ta' obbligu ta' diliġenza dovuta fuq il-manifatturi tal-batteriji biex jiġu indirizzati l-abbużi tad-drittijiet tal-bniedem u jiġi żgurat li l-batteriji jkunu aktar etiċi.
Il-manifatturi tal-batteriji se jkollhom jikkonformaw mar-rekwiżiti li jindirizzaw ir-riskji relatati mal-akkwist, l-ipproċessar u l-kummerċ tal-materja prima, is-sustanzi kimiċi u l-materja prima sekondarja.
Il-Parlament huwa mistenni li jappoġġja l-miżuri proposti fil-plenarja ta' Marzu, u wara dan se jibda n-negozjati mal-gvernijiet tal-UE.
Aqra aktar dwar l-ekonomija ċirkolari:
L-ekonomija ċirkolari: definizzjoni, importanza u benefiċċji
L-immaniġġjar tal-iskart fl-UE: infografika b'fatti u ċifri
L-iskart-e fl-UE: fatti u ċifri (infografika)
L-impatt tal-produzzjoni tat-tessuti u l-iskart fuq l-ambjent (infografika)
Kif jista' jiġi promoss il-konsum sostenibbli
Id-Direttiva dwar l-eko-disinn: mill-effiċjenza enerġetika sar-riċiklaġġ
Tgħarrif tal-EPRS:
Aqsam din il-paġna ma' ħaddieħor: Facebook Twitter LinkedIn Whatsapp Il-Parlament jissiġilla l-projbizzjoni fuq il-plastik li jintrema wara l-użu sal-2021 L-ekonomija ċirkolari: l-MPE jappoġġjaw pjanijiet biex tingħata spinta lir-riċiklaġġ u jitnaqqas ir-rimi fil-landfills
Strateġija industrijali tal-UE bbażata fuq id-diġitalizzazzjoni u fuq ekonomija ċirkolari u effiċjenti
Strateġija industrijali tal-UE bbażata fuq id-diġitalizzazzjoni u fuq ekonomija ċirkolari u effiċjenti
L-MPE jilqgħu proposti ġodda għall-ekonomija ċirkolari iżda jiddispjaċihom għal miri idgħjef tal-iskart
L-ekonomija ċirkolari: l-MPE jappellaw għal "bidla sistemika" biex tiġi indirizzata l-iskarsezza tar-riżorsi
Niffabbrikaw prodotti reżistenti u li jissewwew għall-konsumaturi u naffrontaw l-obsolexxenza programmata
Servizz ta' Riċerka Parlamentari: infografika dwar l-ekonomija ċirkolari
Lejn ekonomija ċirkolari: il-ġestjoni tal-iskart fl-UE
Il-pakkett dwar l-ekonomija ċirkolari: erba' proposti leġiżlattivi dwar l-iskart
Nagħlqu ċ-ċirku: pakkett ġdid dwar l-ekonomija ċirkolari
Nifhmu l-flussi tal-iskart: it-trattament ta' skart speċifiku
Skeda informattiva dwar l-użu effiċjenti tar-riżorsi u l-ekonomija ċirkolari
It-tliet proġetti rebbieħa se jintagħżlu minn total ta' 26 proġett innominat minn ġuriji nazzjonali f'kull pajjiż tal-UE.
Il-panel taċ-ċittadini Ewropej f'Maastricht mill-11 sat-13 ta' Frar ħareġ b'40 rakkomandazzjoni dwar l-indirizzar tal-migrazzjoni u biex l-UE ssir aktar b'saħħitha internazzjonalment.
Ir-rakkomandazzjonijiet jiffukaw fuq ħames oqsma: l-awtodipendenza u l-istabbiltà; l-UE bħala sieħba internazzjonali;
UE b'saħħitha f'dinja ta' paċi;
il-migrazzjoni minn aspett uman;
ir-responsabbiltà u s-solidarjetà madwar l-UE.
Iċċekkja l- lista sħiħa tar-rakkomandazzjonijiet approvati tal-panel
Il-laqgħa kienet parti mill-Konferenza dwar il-Futur tal-Ewropa u laqqgħet madwar 200 persuna mill-pajjiżi kollha tal-UE.
Minħabba s-sitwazzjoni attwali tal-COVID-19, il-membri tal-panel setgħu jipparteċipaw ukoll b'mod remot.
Enrico Giannotti, parteċipant mill-Italja, qal li r-rakkomandazzjonijiet huma "komprensivi ħafna", u żied jgħid, "nispera li dawn jitqiesu mill-awtoritajiet politiċi Ewropej".
Il-membri tal-panel esprimew appoġġ qawwi għal eżerċizzji demokratiċi diretti bħall-Konferenza, li huma jirrakkomandaw li tkompli tiġi organizzata fuq bażi annwali.
Skopri x'inhuma l-panels taċ-ċittadini Ewropej u l-objettiv tagħhom
Wara skambju ta' fehmiet dwar l-aspetti kollha tal-migrazzjoni, il-membri tal-panel irrakkomandaw miżuri biex jindirizzaw il-kawżi tagħha u jirregolawha b'mod umanitarju, biex ir-rifuġjati jiġu aktar integrati u biex ir-responsabbiltajiet jinqasmu fost il-pajjiżi kollha tal-UE.
Il-parteċipanti osservaw li l-migrazzjoni mhijiex neċessarjament problema.
Huma pproponew li jingħata aċċess għas-suq tax-xogħol Ewropew lil dawk li jfittxu l-ażil bi kwalifiki rilevanti u li jittejbu l-kundizzjonijiet għall-ħaddiema li jemigraw fi ħdan l-UE.
Ġew enfasizzati wkoll l-inugwaljanzi tul il-fruntieri esterni tal-UE .
Il-parteċipanti rrakkomandaw li l-Aġenzija Ewropea tal-Fruntiera, Frontex, tissaħħaħ u ssir aktar trasparenti.
"Il-pajjiżi tat-Tramuntana li m'għandhomx ħafna fruntieri esterni għandhom jikkontribwixxu aktar għal korp ċentrali, bħall-Frontex, sabiex jgħinu lill-pajjiżi tan-Nofsinhar, li jiffaċċjaw aktar pressjoni (migratorja)," qal Péter Csákai-Szöke, mill-Ungerija.
Id-dipendenza tal-UE fuq l-importazzjonijiet ta' prodotti strateġiċi, bħall-mediċini, is-semikondutturi, l-enerġija u l-ikel kienet ta' tħassib kbir.
Il-panel irrakkomanda appoġġ aħjar għall-produzzjoni lokali u għaż-żieda fil-produzzjoni tal-enerġija rinnovabbli biex "kemm jista' jkun" titnaqqas id-dipendenza.
Ippropona wkoll li l-biċċa l-kbira tad-deċiżjonijiet dwar il-politika barranija jittieħdu b'maġġoranza kwalifikata minflok b'unanimità biex jitħaffu r-reazzjonijiet għall-kriżijiet u biex tiġi kkonsolidata l-preżenza tal-UE fid-dinja permezz ta' front magħqud.
Il-panel sostna li l-UE għandha wkoll tapplika restrizzjonijiet fuq l-importazzjonijiet minn pajjiżi li ma jikkonformawx mal-kriterji etiċi jew ambjentali u tippromwovi valuri bħad-drittijiet tal-bniedem u d-demokrazija.
"Ma qbilniex dwar kollox, iżda stajna nilħqu kompromessi dwar dawk is-suġġetti u din hija ħaġa sabiħa", qalet Ewa Buchta, mill-Polonja.
Panels taċ-ċittadini Ewropej
Materjal awdjoviżiv dwar il-panels taċ-ċittadini Ewropej
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
L-UE u l-Parlament Ewropew ilhom jappoġġjaw l-Ukrajna minn mindu r-Russja nediet l-invażjoni fuq skala sħiħa mhux ġustifikata u illegali tal-pajjiż fl-24 ta' Frar 2022.
L-UE u l-Parlament appoġġaw lill-pajjiż billi kkundannaw l-aggressjoni Russa, sanzjonaw lil dawk responsabbli u pprovdew għajnuna finanzjarja u materjali lill-Ukrajna.
Ara l-kalendarju tagħna ta' kif l-UE u l-Parlament Ewropew qed jappoġġjaw lill-Ukrajna fl-2023 u kif appoġġjaw lill-pajjiż fl-2022 .
Sentejn wara t-tnedija tiegħu, il-Patt għall-Ħiliet jiċċelebra pass importanti hekk kif is-sħubija tiegħu tikber għal 1,000 membru, inklużi kumpaniji multinazzjonali kbar, SMEs, fornituri lokali tat-taħriġ u kmamar tal-kummerċ.
Il-Patt huwa element ċentrali tal-Aġenda għall-Ħiliet għall-Ewropa.
Dan seħħ fi żmien kruċjali meta l-iżvilupp tal-ħiliet huwa aktar importanti minn qatt qabel fl-UE, biex in-nies jingħataw is-setgħa li jagħmlu l-aħjar użu mit-tranżizzjoni ekoloġika u dik diġitali u mill-irkupru ekonomiku, kif ukoll biex jiġu indirizzati n-nuqqasijiet ta' ħaddiema ħalli jiġu appoġġati l-kompetittività tal-kumpaniji u t-tkabbir sostenibbli.
Dan ifisser li t-taħriġ mill-ġdid u t-titjib tal-ħiliet iridu jsiru realtà fil-prattika.
L-Istati Membri approvaw u ppreżentaw il-kontributi tagħhom għall-mira soċjali tal-UE għall-2030 li jiġi żgurat li mill-inqas 60 % tal-adulti jipparteċipaw f'korsijiet ta' taħriġ kull sena.
Dan huwa importanti wkoll biex sal-2030 il-mira tar-rata tal-impjiegi tilħaq mill-inqas it-78 %.
F'dan il-kuntest, il-Patt għall-Ħiliet joffri pjattaforma unika ta' kooperazzjoni li tlaqqa' flimkien l-organizzazzjonijiet pubbliċi u privati li jimpenjaw ruħhom għal offerti konkreti ta' taħriġ għall-ħaddiema fl-Ewropa kollha, u s'issa ġabar wegħdiet biex jiġu megħjuna 6 miljun persuna fit-taħriġ tagħhom.
Il-Kummissjoni pproponiet li l-2023 issir is-Sena Ewropea tal-Ħiliet, u b'hekk tagħti impetu ġdid għall-investiment fil-ħiliet fl-UE kollha.
Il-Patt għall-Ħiliet sentejn wara
Il-partijiet ikkonċernati kollha li jingħaqdu mal-Patt jiffirmaw Karta li tiddeskrivi l-prinċipji dwar it-taħriġ ta' kwalità, it-tagħlim tul il-ħajja u l-inklużjoni.
Sa mit-tnedija tiegħu fl-10 ta' Novembru 2020, il-Patt għall-Ħiliet immobilizza:
Il-Patt għall-Ħiliet, imniedi fl-10 ta' Novembru 2020, ilaqqa' flimkien il-kumpaniji, il-ħaddiema, l-awtoritajiet lokali, is-sħab soċjali, il-fornituri tat-taħriġ u s-servizzi tal-impjiegi biex jidentifikaw liema ħiliet huma meħtieġa u biex jimpenjaw ruħhom li jħarrġu mill-ġdid lill-ħaddiema, preferibbilment billi jiġbru flimkien l-isforzi fi sħubija, jindirizzaw il-ħtiġijiet tax-xogħol, jappoġġaw it-tranżizzjoni ekoloġika u dik diġitali kif ukoll l-strateġiji lokali u reġjonali għat-tkabbir.
S'issa, 1,000 organizzazzjoni ngħaqdu mal-Patt għall-Ħiliet u 12-il sħubija fuq skala kbira wiegħdu li jgħinu fit-titjib tal-ħiliet ta' 6 miljun persuna.
L-1,000 membru se jingħaqdu uffiċjalment mal-Patt matul sessjoni speċjali dwar il-Patt għall-Ħiliet fil-Forum dwar l-Impjiegi u d-Drittijiet Soċjali Ewropej fis-16 ta' Novembru.
Il-Patt għall-Ħiliet huwa waħda mill-azzjonijiet ewlenin skont l-Aġenda għall-Ħiliet għall-Ewropa, adottata f'Lulju 2020.
Fil-futur, il-Kummissjoni se tkompli tiżviluppa l-Patt għall-Ħiliet, inkluża d-dimensjoni reġjonali tiegħu, b'mod partikolari permezz tal-promozzjoni u l-istabbiliment tas-sħubijiet ta' ħiliet reġjonali, biex titkompla l-azzjoni effettiva dwar il-ħiliet fil-prattika.
Meta jissieħbu fil-Patt, il-partijiet ikkonċernati jiksbu aċċess għal hubs tan-networking, tal-għarfien u tar-riżorsi.
Il-Kummissjoni toffri wkoll informazzjoni u gwida dwar il-finanzjament u l-programmi tal-UE għall-iżvilupp tal-ħiliet.
Minbarra l-finanzjament disponibbli fil-qafas ta' REACT-EU, tal-Fond Soċjali Ewropew Plus (ESF+) u tal-programmi rilevanti oħra tal-qafas finanzjarju pluriennali 2021–2027, it-titjib tal-ħiliet u t-taħriġ mill-ġdid huma fost il-prijoritajiet ta' investiment ewlenin tal-Faċilità għall-Irkupru u r-Reżiljenza.
Sit Web tal-Patt għall-Ħiliet
Formola għas-sħab interessati li jingħaqdu mal-Patt għall-Ħiliet
Forum dwar l-Impjiegi u d-Drittijiet Soċjali Ewropej (Irreġistra biex tattendi)
Is-suq tax-xogħol Ewropew qed jinbidel b’mod kostanti.
It-tqabbil tal-ħiliet tagħna mad-domandi li qed jevolvu huwa ta’ importanza kbira jekk irridu nibqgħu soċjetà kompetittiva u inklużiva.
Hawnhekk il-Patt għall-Ħiliet jaqdi rwol ewlieni, u nixtieq nirringrazzja lill-atturi kollha li ssieħbu s’issa.
Jekk ningħaqdu flimkien, nistgħu nidentifikaw liema ħiliet huma meħtieġa u kif nistgħu ngħinu lin-nies jiksbu dawk il-ħiliet.
Nittama li Sena Ewropea tal-Ħiliet 2023 iġġib magħha bidla radikali f’dan ir-rigward.
Il-Patt għall-Ħiliet qed jgħin biex jissaħħaħ l-iżvilupp tal-kompetenzi meħtieġa għat-tranżizzjoni tal-Ewropa lejn ekonomija aktar ekoloġika, aktar reżiljenti u aktar diġitalizzata.
Bis-saħħa tal-ħidma mas-sħab tal-industrija tagħna matul dawn l-aħħar sentejn, qed ngħinu lin-nies u lin-negozji jiżviluppaw il-ħiliet tagħhom biex jindirizzaw din l-isfida, u jlestu ruħhom għall-ekonomija futura.
L-Ewropa teħtieġ rivoluzzjoni tal-ħiliet, speċjalment fi żminijiet ta’ wara l-pandemija, sabiex tiġi żgurata r-reżiljenza tal-Ewropa.
Il-Patt għall-Ħiliet huwa parti mill-Aġenda usa’ għall-Ħiliet għall-Ewropa—il-pjan ambizzjuż u inklużiv tagħna biex nappoġġaw u noħolqu l-impjiegi.
Il-Kummissjoni Ewropea tilqa' l-ftehim proviżorju li ntlaħaq ilbieraħ mal-Parlament Ewropew u mal-Kunsill biex tiżdied l-ambizzjoni tar-Regolament tal-UE dwar il-Kondiviżjoni tal-Isforzi (ESR).
Dan il-ftehim jistabbilixxi miri annwali vinkolanti tal-emissjonijiet tal-gassijiet b'effett ta' serra għall-Istati Membri f'setturi li bħalissa mhumiex inklużi fis-Sistema tal-UE għall-Iskambju ta' Kwoti tal-Emissjonijiet (EU ETS).
B'mod partikolari, il-Ftehim iżomm il-proposta tal-Kummissjoni biex il-mira tat-tnaqqis tal-emissjonijiet għal dawn is-setturi tiżdied minn 29 % għal 40 % sal-2030, meta mqabbla mal-livelli tal-2005.
Il-miri aġġornati tat-tnaqqis tal-emissjonijiet għall-Istati Membri jvarjaw minn -10 % sa -50 % meta mqabbla mal-2005, u dan se jwassal għal aktar konverġenza tal-emissjonijiet per capita tal-Istati Membri fl-2030.
Is-setturi koperti mill-ESR jinkludu l-bini, l-agrikoltura, l-iskart, l-industrija żgħira u t-trasport.
Eżempji ta' miżuri potenzjali li l-Istati Membri jistgħu jieħdu biex inaqqsu l-emissjonijiet u jilħqu l-miri tagħhom jinkludu: promozzjoni tat-trasport pubbliku; modifiki retroattivi tal-bini; sistemi ta' tisħin u tkessiħ aktar effiċjenti; u prattiki agrikoli li jagħmlu inqas ħsara lill-klima.
Dan il-ftehim huwa l-aħħar pass fl-adozzjoni tal-pakkett leġiżlattiv “Lesti għall-mira ta' 55 %” tal-Kummissjoni biex jitwettaq il-Patt Ekoloġiku Ewropew, wara l-ftehim reċenti biex jintemm il-bejgħ ta' karozzi ġodda b'emissjonijiet ta' CO2 fl-Ewropa sal-2035.
Bil-COP27 fl-aqwa tagħha, dan jerġa' juri li l-UE qed twettaq l-impenji klimatiċi tagħha, u b'hekk qed issarraf l-ambizzjoni f'azzjoni.
Fl-isfond tal-gwerra ta' aggressjoni tar-Russja fl-Ukrajna, dan juri wkoll li l-UE mhijiex tikkomprometti ruħha fit-tranżizzjoni ekoloġika tagħha, iżda pjuttost qed taċċellera l-isforzi biex issir l-ewwel kontinent newtrali għall-klima fid-dinja sal-2050.
Il-ftehim proviżorju tal-lum issa jeħtieġ l-adozzjoni formali mill-Parlament Ewropew u mill-Kunsill.
Ladarba dan il-proċess jitlesta, il-leġiżlazzjoni l-ġdida se tiġi ppubblikata f'Il-Ġurnal Uffiċjali tal-Unjoni Ewropea u tidħol fis-seħħ.
Il-Patt Ekoloġiku Ewropew huwa l-istrateġija ta' tkabbir fit-tul tal-UE biex l-Ewropa ssir newtrali għall-klima sal-2050.
Ir-reviżjoni tar-Regolament dwar il-Kondiviżjoni tal-Isforzi hija waħda mill-proposti tal-pakkett leġiżlattiv “lesti għall-mira ta' 55 %” li ppreżentat il-Kummissjoni f'Lulju 2021 biex il-politiki tal-UE dwar il-klima, l-enerġija, l-użu tal-art, it-trasport u t-tassazzjoni jkunu lesti għat-tnaqqis tal-emissjonijiet netti tal-gassijiet b'effett ta' serra b'mill-inqas 55 % sal-2030, meta mqabbla mal-livelli tal-1990.
Li nilħqu dan it-tnaqqis tal-emissjonijiet fid-deċennju li ġej huwa kruċjali biex l-Ewropa ssir l-ewwel kontinent newtrali għall-klima fid-dinja sal-2050 u biex il-Patt Ekoloġiku Ewropew isir realtà.
L-għodod leġiżlattivi għandhom iwasslu biex jintlaħqu l-miri maqbula fil-Liġi Ewropea dwar il-Klima u għandhom jittrasformaw l-ekonomija u s-soċjetà tagħna b'mod fundamentali għal futur ġust, ekoloġiku u mimli prosperità.
Proposti “Lesti għall-mira ta' 55 %”
Proposta għal Regolament rivedut dwar il-Kondiviżjoni tal-Isforzi
Illum għamilna pass importanti ieħor lejn it-twettiq tal-ambizzjoni klimatika tal-Ewropa għall-2030.
Huwa sinjal qawwi lill-COP27, li l-UE qed tieħu l-miżuri meħtieġa biex tnaqqas l-emissjonijiet b’mill-inqas 55 % sal-2030.
Is-setturi koperti fir-Regolament dwar il-Kondiviżjoni tal-Isforzi bħalissa jiġġeneraw madwar 60 % tal-emissjonijiet tal-gassijiet b’effett ta’ serra.
Biex naslu għal futur ekoloġiku u f’saħħtu għal kulħadd trid issir ħidma konsiderevoli f’kull settur u f’kull pajjiż.
Il-qbil tagħna llum jipprovdi ċarezza dwar l-isforz meħtieġ f’kull Stat Membru u jiżgura s-solidarjetà fil-mod kif l-Ewropa tilħaq il-miri klimatiċi tagħha.
Il-Kummissjoni qed tressaq miżuri ġodda, temporanji u mmirati biex taċċellera l-użu ta' sorsi ta' enerġija rinnovabbli, filwaqt li tikkomplementa l-ħidma li għaddejja tagħha skont il-Patt Ekoloġiku Ewropew u l-azzjonijiet tagħha biex tindirizza l-kriżi tal-enerġija.
Il-provvista tal-enerġija u x-xokkijiet fil-prezzijiet xprunati mill-invażjoni tal-Ukrajna mir-Russja li mas-sajf aggravaw, għamlu l-ħtieġa li jiġi aċċellerat l-użu tal-enerġija rinnovabbli madwar l-UE saħansitra aktar urġenti.
Minn naħa waħda, sehem akbar tal-enerġija rinnovabbli se jnaqqas minnufih u strutturalment id-domanda tal-UE għall-fjuwils fossili fis-setturi tal-potenza tal-enerġija, tat-tisħin u tat-tkessiħ, tal-industrija u tat-trasport.
Dan se jikkontribwixxi għall-objettiv tal-eliminazzjoni gradwali tad-dipendenza tal-UE fuq il-fjuwils fossili Russi mill-aktar fis possibbli, kif stabbilit fil-pjan REPowerEU.
Barra minn hekk, bis-saħħa tal-kostijiet operazzjonali baxxi tagħhom, is-sorsi ta' enerġija rinnovabbli għandhom impatt pożittiv fuq il-prezzijiet tal-enerġija madwar l-UE.
Għalhekk, il-proposta tal-lum tipprovdi għal simplifikazzjoni immedjata u għoti ta' permessi aċċellerat għall-installazzjoni ta' tagħmir solari fuq strutturi artifiċjali, għar-repowering ta' impjanti tal-enerġija rinnovabbli u tiffaċilita t-tħaffif tal-użu għall-pompi tas-sħana.
Hija tagħti wkoll lill-impjanti tal-enerġija rinnovabbli l-istatus ta' interess pubbliku prevalenti bl-għan li jiġu eliminati l-konġestjonijiet fil-proċeduri ġodda ta' għoti tal-permessi.
Għaliex il-Kummissjoni qed tressaq din il-proposta daqshekk malajr wara l-Pjan REPowerEU?
Fil-Pjan REPowerEU ressaqna sett komprensiv ta' miżuri li huma mistennija jwasslu għal bidliet strutturali fit-tul tas-sistema tal-enerġija tagħna u jwassluna lejn il-miri ambizzjużi tagħna għall-enerġija rinnovabbli.
Madankollu, hekk kif il-kriżi u l-prezzijiet tal-enerġija għoljin jippersistu, jeħtieġ li nieħdu azzjoni immedjata ulterjuri.
B'din il-proposta, qed insegwu malajr it-talba tal-Kunsill Ewropew biex titħaffef is-simplifikazzjoni tal-proċeduri tal-għoti tal-permessi sabiex taċċellera l-introduzzjoni ta' sorsi ta' enerġija rinnovabbli u grilji, inkluż permezz ta' miżuri ta' emerġenza.
Meta wieħed iqis l-iskala tal-kriżi tal-enerġija, l-impatt soċjali, ekonomiku u finanzjarju tagħha u l-ħtieġa li tittieħed azzjoni malajr kemm jista' jkun, il-proposta hija mfassla bħala miżura ta' emerġenza temporanja, permezz ta' Regolament tal-Kunsill ibbażat fuq l-Artikolu 122 tat-Trattat dwar il-Funzjonament tal-UE.
Meta jiġi adottat mill-Kunsill, dan se jidħol fis-seħħ b'urġenza u se jkun direttament applikabbli fl-Istati Membri kollha.
Din se tapplika għal sena, li tkopri ż-żmien meħtieġ għall-adozzjoni u t-traspożizzjoni tad-Direttiva dwar l-Enerġija Rinnovabbli, li bħalissa qed tiġi diskussa mill-koleġiżlaturi, fl-Istati Membri kollha.
Għaliex din il-proposta tiffoka biss fuq ċerti teknoloġiji u tipi ta' proġetti?
Il-miżuri urġenti proposti jistgħu jiġu implimentati mill-Istati Membri b'mod mgħaġġel, mingħajr ma jkunu meħtieġa bidliet onerużi fil-proċeduri nazzjonali u fis-sistemi legali tagħhom.
Xi wħud minn dawn il-miżuri għandhom natura ġenerali, bħall-introduzzjoni tal-preżunzjoni li l-proġetti tal-enerġija rinnovabbli huma ta' interess pubbliku prevalenti għall-finijiet tal-leġiżlazzjoni ambjentali rilevanti, jew l-introduzzjoni ta' kjarifiki rigward il-kamp ta' applikazzjoni ta' ċerti Direttivi ambjentali.
Ir-repowering tal-impjanti tal-enerġija rinovabbli li qiegħdin qrib it-tmiem tal-ħajja ekonomika tagħhom huwa wkoll għażla għal żieda fil-produzzjoni tal-enerġija rinnovabbli bl-inqas impatt fuq l-infrastruttura tal-grilja u l-ambjent.
Miżuri oħra huma mmirati lejn teknoloġiji speċifiċi, bħall-fotovoltajċi solari.
L-enerġija solari hija waħda mill-irħas sorsi ta' elettriku disponibbli u tista' tiġi introdotta malajr, b'benefiċċju dirett għaċ-ċittadini u għan-negozji.
Bl-istess mod, l-introduzzjoni mgħaġġla tal-pompi tas-sħana, li spiss jissostitwixxu l-bojlers tal-gass, taċċellera it-tranżizzjoni lil hinn mill-użu tal-gass fit-tisħin.
X'tinvolvi l-preżunzjoni ta' interess pubbliku prevalenti għall-proġetti tal-enerġija rinnovabbli?
L-impjanti tal-enerġija rinnovabbli, il-pompi tas-sħana jew l-enerġija mir-riħ huma kruċjali għall-ġlieda kontra t-tibdil fil-klima u t-tniġġis, għat-tnaqqis tal-prezzijiet tal-enerġija, għat-tnaqqis tad-dipendenza tal-Unjoni fuq il-fjuwils fossili u għall-iżgurar tas-sigurtà tal-provvista tal-Unjoni.
Jekk dawn jitqiesu bħala preżunti ta' interess pubbliku prevalenti u li jservu s-saħħa u s-sikurezza pubblika, il-proġetti ġodda jkunu jistgħu jibbenefikaw, fejn meħtieġ, minn valutazzjoni simplifikata għal derogi speċifiċi previsti fil-leġiżlazzjoni ambjentali rilevanti tal-Unjoni b'effett immedjat, matul il-perjodu ta' validità tar-Regolament propost.
Din tirrifletti r-rwol importanti li l-enerġija rinnovabbli jista' jkollha fid-dekarbonizzazzjoni tas-sistema tal-enerġija tal-Unjoni, fl-offerta ta' soluzzjonijiet immedjati biex tiġi sostitwita l-enerġija bbażata fuq il-fjuwils fossili u fl-indirizzar tas-sitwazzjoni diffiċli fis-suq.
Il-proposta tal-lum tispeċifika wkoll li fejn proġetti speċifiċi jkunu adottaw miżuri ta' mitigazzjoni xierqa u jkunu wettqu monitoraġġ xieraq biex jivvalutaw l-effettività tagħhom, kwalunkwe qtil jew tfixkil ta' speċijiet protetti mhux se jitqies intenzjonat.
Għaliex tipproponi li l-installazzjonijiet solari jiġu eżentati mill-valutazzjonijiet tal-impatt ambjentali?
L-objettiv ta' din il-proposta huwa li jiġi aċċellerat l-użu ta' sorsi ta' enerġija rinnovabbli b'mod urġenti, filwaqt li jitħarsu l-istandards tal-ħarsien tal-ambjent.
Il-proposta tagħti biss derogi minn valutazzjoni tal-impatt ambjentali ddedikata għal żewġ kategoriji speċifiċi ta' installazzjonijiet tal-enerġija solari li aktarx għandhom impatt minimu fuq l-ambjent.
L-ewwel waħda hija l-użu ta' pannelli solari fuq is-soqfa tal-binjiet, kif ukoll fil-parkeġġi, kull tip ta' barrakka, tul l-infrastruttura tat-trasport jew kwalunkwe struttura artifiċjali oħra.
It-tieni huma installazzjonijiet żgħar b'kapaċità taħt il-50 kW, li aktarx ma jkollhomx effetti negattivi kbar fuq l-ambjent jew il-grilja, u ma jqajmux tħassib dwar is-sikurezza.
Għal dawn ir-raġunijiet, il-proposta tissimplifika l-proċess tal-għoti tal-permessi applikabbli għal dawn l-installazzjonijiet billi tintroduċi silenzju amministrattiv pożittiv.
Għaliex qed timmira lejn ir-repowering tal-impjanti tal-enerġija rinnovabbli biex tindirizza l-kriżi li għaddejja bħalissa?
Repowering tfisser it-tiġdid ta' impjanti tal-enerġija rinnovabbli għall-finijiet tas-sostituzzjoni tal-kapaċità eżistenti jew iż-żieda fil-kapaċità jew l-effiċjenza tal-installazzjonijiet.
Għalhekk għandu potenzjal sinifikanti biex jnaqqas il-konsum tal-gass.
L-impjanti tal-enerġija rinnovabbli eżistenti tipikament inbnew f'siti b'potenzjal sinifikanti ta' enerġija rinnovabbli, li jagħmilha kruċjali li dawn is-siti jinżammu operattivi minflok ma jiġu dekummissjonati l-installazzjonijiet.
Pereżempju, għall-enerġija mir-riħ fuq l-art, huwa stmat li madwar 38 GW, li jikkorrispondi bejn wieħed u ieħor għal kwart tal-kapaċità installata tal-lum, se jilħqu t-tmiem tal-ħajja operattiva normali tagħhom ta' 20 sena bejn l-2021 u l-2025.
Ir-repowering b'turbini aktar moderni jippermetti li tinżamm il-kapaċità eżistenti iżda b'inqas turbini li jkunu akbar u aktar effiċjenti; jew tiżdied il-kapaċità tal-impjant.
Bħala eżempju ieħor, meta jsir repowering ta' installazzjoni solari, jistgħu jinkisbu żidiet fl-effiċjenza u fil-kapaċità mingħajr ma jiżdied l-ispazju okkupat.
Għalhekk, is-simplifikazzjoni u t-tħaffif immedjati tal-għoti tal-permessi għar-repowering huma kruċjali għaż-żamma u ż-żieda tal-kapaċità tal-enerġija rinnovabbli fl-Unjoni.
Kemm tistenna li se tintuża kapaċità addizzjonali ta' enerġija rinnovabbli bħala riżultat ta' dan ir-Regolament propost tal-Kunsill?
Ir-Regolament propost tal-Kunsill ma jbiddilx l-objettivi tal-enerġija rinnovabbli stabbiliti fil-Pjan REPowerEU.
Pjuttost, huwa maħsub biex jindirizza l-konġestjonijiet fil-proċeduri ta' għoti tal-permessi li jfixklu l-użu aċċellerat ta' proġetti tal-enerġija rinnovabbli.
Skont l-istimi, l-2022 diġà se tkun sena rekord f'termini ta' kapaċità addizzjonali ta' enerġija rinnovabbli li mistennija taqbeż il-50 GW.
L-installazzjonijiet ta' fotovoltajiċi solari fl-UE biss huma stmati li jilħqu, b'kapaċità akbar ta' 40 GW, li l-maġġoranza l-kbira tagħha qed isseħħ fis-settur solari fuq il-bjut.
Madankollu, sabiex tintlaħaq il-mira tal-2030 inkluża fl-Istrateġija tal-UE dwar l-Enerġija Solari, din ir-rata ta' użu għad trid tiżdied b'50 % għal 60 GW/sena.
Il-manifattura globali tal-pannelli solari qed tikber b'rata mgħaġġla, u dan jindika li l-pannelli se jkunu disponibbli.
Din l-aċċellerazzjoni hija possibbli, bl-adozzjoni ta' din il-proposta u miżuri oħra ta' akkumpanjament, b'mod partikolari l-adozzjoni tad-Direttiva riveduta dwar l-Enerġija Rinnovabbli jew inizjattivi fis-settur tal-ħiliet.
Fir-rigward tar-repowering tal-impjanti tal-enerġija mir-riħ, il-potenzjal għal kapaċità addizzjonali jvarja minn proġett għall-ieħor, skont l-għadd u l-kapaċità tat-turbini individwali fil-proġett repowered meta mqabbel ma' dak oriġinali.
Illum, il-Kummissjoni adottat il-Komunikazzjoni “Lejn settur tal-algi tal-UE b'saħħtu u sostenibbli”, inizjattiva pijuniera biex jiġi sfruttat il-potenzjal tal-algi fl-Unjoni Ewropea.
Il-Komunikazzjoni tipproponi 23 azzjoni biex jinħolqu opportunitajiet għall-industrija sabiex tiġi megħjuna tiżviluppa f'settur robust, sostenibbli u riġenerattiv li jkun kapaċi jissodisfa d-domanda li qed tikber fl-UE.
L-UE hija waħda mill-akbar importaturi ta' prodotti tal-alka fid-dinja, u d-domanda mistennija tilħaq €9 biljun fl-2030, b'mod partikolari fis-setturi tal-ikel, tal-kożmetika, tal-mediċini, u tal-produzzjoni tal-enerġija.
23 azzjoni biex jagħtu spinta lis-settur tal-algi
Il-Kummissjoni identifikat 23 azzjoni, li għandhom l-għan li jtejbu l-ambjenti tan-negozju, iżidu s-sensibilizzazzjoni soċjali u l-aċċettazzjoni tal-algi u l-prodotti bbażati fuq l-algi mill-konsumaturi, u li jagħlqu l-lakuni fl-għarfien, fir-riċerka u fit-teknoloġija.
Fost l-azzjonijiet ewlenin insibu:
In-nies u l-organizzazzjonijiet attivi fis-settur tal-algi se jkunu sħab ewlenin fl-implimentazzjoni tal-azzjonijiet proposti.
Dawk kollha kkonċernati huma mistiedna jissieħbu fil-Forum EU4Algae mniedi mill-Kummissjoni fi Frar ta' din is-sena.
Il-Kummissjoni se tiddiskuti l-komunikazzjoni tal-lum mal-Parlament Ewropew u mal-Kunsill.
Il-Kummissjoni se tikkoordina t-tqegħid fil-prattika tat-23 azzjoni mal-Istati Membri, l-industrija (eż. permezz tal-Forum EU4Algae) u partijiet ikkonċernati rilevanti oħra.
Il-Kummissjoni se tħejji rapport li jivvaluta l-progress fl-implimentazzjoni tal-Komunikazzjoni sa tmiem l-2027.
Fi tmiem l-2019, il-Forum dwar il-Bijoekonomija Blu tal-Kummissjoni Ewropea ppubblika l-Pjan Direzzjonali għall-bijoekonomija blu, wara li kkonsulta madwar 300 parti kkonċernata.
Il-Pjan Direzzjonali kkonkluda li l-iżvilupp tal-kultivazzjoni tal-algi kien qed jixxekkel minn fatturi bħall-ispejjeż għoljin tal-produzzjoni, produzzjoni fuq skala baxxa, għarfien limitat tas-swieq, il-ħtiġijiet tal-konsumaturi, l-impatti ambjentali tal-kultivazzjoni tal-algi, u qafas ta' governanza frammentat.
Wara l-Pjan Direzzjonali, il-Kummissjoni bdiet u appoġġat diversi inizjattivi relatati mal-algi, li bħalissa jinsabu f'fażi ta' implimentazzjoni jew ta' ppjanar (2021–2023).
Pereżempju, fi Frar 2022 il-Kummissjoni ħolqot il-Forum tal-Partijiet Ikkonċernati Ewropej fil-Qasam tal-Algi (il-Forum EU4Algae) bħala spazju uniku għall-kollaborazzjoni fost il-partijiet ikkonċernati fil-qasam tal-algi u bħala ċentru uniku ta' informazzjoni dwar sejħiet għal finanzjament, proġetti, informazzjoni b'rabta man-negozju, l-intelligence u l-aħjar prattiki fis-settur tal-algi.
L-algi jistgħu jintużaw f'firxa wiesgħa ta' swieq, bħal tal-ikel, tal-għalf tal-annimali u tal-ħut, tal-prodotti mediċinali, tal-imballaġġ bijodegradabbli, jew tal-bijokarburanti.
Il-kultivazzjoni tal-makroalgi tista' tgħin biex tirriġenera l-oċeani u l-ibħra billi tneħħi n-nutrijenti li jikkawżaw l-ewtrofikazzjoni.
Għandha impronta tal-karbonju u ambjentali baxxa u potenzjal promettenti għas-sekwestru tal-karbonju.
Il-produzzjoni tal-mikroalgi tista' ssir ukoll fuq l-art u 'l bogħod mill-baħar.
Huma sors ta' komposti tal-karbonju u għandhom applikazzjonijiet fit-trattament tal-ilma mormi u fil-mitigazzjoni tas-CO2 fl-atmosfera.
Għaldaqstant, settur tal-algi Ewropew aktar b'saħħtu jappoġġja l-objettivi tal-Patt Ekoloġiku Ewropew u tal-istrateġija “Mill-Għalqa sal-Platt” fi żmien li fih għandna bżonn nimxu għal sistemi tal-ikel aktar sostenibbli u ekonomija aktar ċirkolari.
Mistoqsijiet u Tweġibiet dwar is-Settur tal-Algi b'Saħħtu u Sostenibbli
Komunikazzjoni tal-Kummissjoni “Lejn Settur tal-Algi tal-UE b'Saħħtu u Sostenibbli”
L-inizjattiva EU4Algae
Il-Komunikazzjoni dwar Ekonomija Blu Sostenibbli;
Setturi tal-kultivazzjoni u l-ipproċessar tal-algi aktar b'saħħithom fl-UE jistgħu jirrispondu għad-domanda f’firxa wiesgħa ta’ industriji, nibdew mill-ikel, l-għalf tal-annimali, jew plastik b’bażi bijoloġika sal-prodotti kożmetiċi, mediċinali jew il-bijokarburanti.
Il-bijomassa algali tista’ sservi bħala alternattiva għall-materja prima li bħalissa normalment tkun ġejja mill-fjuwils fossili, li timxi mal-ambizzjoni tad-dekarbonizzazzjoni li tinsab fil-Patt Ekoloġiku Ewropew.
B’din l-inizjattiva qed nittrattaw is-settur tal-algi tal-UE b’mod ħolistiku bħal qatt qabel.
Illum il-Kummissjoni Ewropea adottat proposta għall-ewwel qafas volontarju għall-UE kollha biex tiċċertifika b'mod affidabbli l-assorbimenti tal-karbonju ta' kwalità għolja.
Il-proposta se tixpruna lit-teknoloġiji innovattivi tal-assorbiment tal-karbonju u lis-soluzzjonijiet sostenibbli għas-sekwestru tal-karbonju f'art agrikola, u se tikkontribwixxi għall-għanijiet klimatiċi, ambjentali u ta' tniġġis żero tal-UE.
Ir-Regolament propost se jtejjeb b'mod sinifikanti l-kapaċità tal-UE li tikkwantifika, timmonitorja u tivverifika l-assorbimenti tal-karbonju.
Trasparenza akbar se tiżgura l-fiduċja mill-partijiet ikkonċernati u mill-industrija, u se tipprevjeni l-greenwashing.
L-assorbimenti tal-karbonju jistgħu u jridu jwasslu benefiċċji ċari għall-klima, u l-Kummissjoni se tagħti prijorità lil dawk l-attivitajiet tal-assorbiment tal-karbonju li se jipprovdu benefiċċji sinifikanti għall-bijodiversità.
Hi u timxi 'l quddiem, il-Kummissjoni, appoġġata minn esperti, se tiżviluppa metodi ta' ċertifikazzjoni mfassla apposta għall-attivitajiet tal-assorbiment tal-karbonju li jgħinu fil-kisba tal-objettivi tal-klima u ta' objettivi ambjentali oħra.
Sabiex jiġu żgurati t-trasparenza u l-kredibbiltà tal-proċess ta' ċertifikazzjoni, il-proposta tistabbilixxi regoli għall-verifika indipendenti tal-assorbimenti tal-karbonju, kif ukoll regoli għar-rikonoxximent tal-iskemi ta' ċertifikazzjoni li jistgħu jintużaw biex tintwera l-konformità mal-qafas tal-UE.
Sabiex jiġu żgurati l-kwalità u l-komparabbiltà tal-assorbimenti tal-karbonju, ir-regolament propost jistabbilixxi erba' kriterji QU.A.L.ITY:
Din il-proposta hija essenzjali għall-għan tal-UE li ssir l-ewwel kontinent newtrali għall-klima fid-dinja sal-2050.
Sabiex jintlaħaq dan l-għan, jeħtieġ li l-UE tnaqqas kemm jista' jkun l-emissjonijiet tagħha tal-gassijiet serra.
Fl-istess ħin, l-UE se jkollha żżid l-assorbiment tal-karbonju mill-atmosfera biex tibbilanċja l-emissjonijiet li ma jistgħux jinqerdu.
It-teknoloġiji industrijali, bħall-bijoenerġija bil-qbid u l-ħżin tal-karbonju (BECCS) jew bil-qbid u l-ħżin dirett tal-karbonju mill-arja (DACCS), jistgħu jaqbdu l-karbonju u jaħżnuh b'mod permanenti.
Fl-agrikoltura u fil-forestrija, il-prattiki tas-sekwestru tal-karbonju f'art agrikola jista' jtejjeb b'mod sostenibbli l-ħżin tal-karbonju fil-ħamrija u fil-foresti jew inaqqas ir-rilaxx tal-karbonju mill-ħamrija, u joħloq mudell kummerċjali ġdid għall-bdiewa u għall-forestiera.
Il-prodotti u l-materjali dejjiema, bħall-prodotti tal-bini bbażati fuq l-injam, jistgħu wkoll iżommu l-karbonju marbut tul diversi deċennji jew aktar.
Il-proposta tal-lum se tippromwovi teknoloġiji nodfa mill-aktar avvanzati u se tappoġġa l-Bauhaus Ewropea l-Ġdida billi tirrikonoxxi l-kapaċità tal-ħżin tal-karbonju tal-materjali tal-bini bbażati fuq l-injam u dawk effiċjenti fl-użu tal-enerġija.
Il-proposta se tippermetti forom innovattivi ta' finanzjament privat u pubbliku, inkluż finanzjament tal-impatt jew appoġġ pubbliku bbażat fuq ir-riżultati fil-qafas tal-għajnuna mill-Istat jew tal-Politika Agrikola Komuni.
Il-Kummissjoni se tkompli tiffinanzja l-azzjoni ta' tneħħija tal-karbonju fil-prattika permezz tal-Fond għall-Innovazzjoni (li jista' jiffinanzja l-proġetti BECCS u DACCS, fost l-oħrajn), il-Politika Agrikola Komuni, il-Fond għall-Iżvilupp Reġjonali, il-programm LIFE u l-programm Orizzont Ewropa (inkluża l-Missjoni “Patt dwar il-Ħamrija għall-Ewropa”).
Il-proposta tal-Kummissjoni issa se tiġi diskussa mill-Parlament Ewropew u mill-Kunsill, f'konformità mal-proċedura leġiżlattiva ordinarja.
Abbażi tal-kriterji QU.A.L.ITY, il-Kummissjoni se tiżviluppa metodoloġiji ta' ċertifikazzjoni mfassla apposta għat-tipi differenti ta' attivitajiet tal-assorbiment tal-karbonju, appoġġati minn grupp ta' esperti.
L-ewwel laqgħa tal-grupp ta' esperti hi ppjanata għall-ewwel kwart tal-2023.
Il-Patt Ekoloġiku Ewropew huwa l-istrateġija ta' tkabbir fit-tul tal-UE biex l-Ewropa ssir newtrali għall-klima sal-2050.
Il-Liġi Ewropea dwar il-Klima, iffirmata fl-2021, tagħmilha legalment vinkolanti għall-UE li tikseb bilanċ bejn l-emissjonijiet tal-gassijiet serra u l-assorbimenti sal-2050, u li tikseb emissjonijiet negattivi minn hemm 'il quddiem.
Dan jinkludi wkoll mira klimatika ambizzjuża għall-2030 ta' tnaqqis ta' mill-inqas 55 % tal-emissjonijiet netti tal-gassijiet serra meta mqabbla mal-1990.
Il-proposta tal-lum għaċ-ċertifikazzjoni tal-assorbiment tal-karbonju hija għalhekk kruċjali biex jintlaħqu l-objettivi klimatiċi fit-tul tal-UE skont il-Ftehim ta' Pariġi u biex il-Patt Ekoloġiku Ewropew isir realtà.
Il-proposta tal-lum tirfed fuq il-Komunikazzjoni tal-Kummissjoni dwar iċ-Ċikli tal-Karbonju Sostenibbli adottata fl-2021.
Din se tgħin biex tintlaħaq il-mira ambizzjuża tal-UE ta' 310 Mt ta' assorbimenti tal-karbonju fis-settur tal-Użu tal-Art, tat-Tibdil fl-Użu tal-Art u tal-Forestrija (LULUCF) sal-2030, u se tippromwovi attivitajiet ta' restawr tan-natura bi qbil mal-Liġi dwar ir-Restawr tan-Natura u mal-prattiki tal-ekonomija ċirkolari mill-Pjan ta' Azzjoni għal Ekonomija Ċirkolari.
Din se tgħin lill-kumpaniji jirrapportaw dwar l-impronta klimatika tagħhom f'konformità mad-Direttiva dwar ir-Responsabbiltà Soċjali Korporattiva u l-Istandards tar-Rappurtar relatati dwar is-Sostenibbiltà , u se tipprovdi aktar trasparenza dwar il-pretensjonijiet tan-newtralità klimatika minn organizzazzjonijiet pubbliċi u privati.
Mistoqsijiet u Tweġibiet dwar iċ-ċertifikazzjoni tal-assorbiment tal-karbonju
Skeda informattiva dwar iċ-ċertifikazzjoni tal-assorbiment tal-karbonju
Proposta għal Regolament dwar ċertifikazzjoni tal-UE għall-assorbimenti tal-karbonju
Rapport dwar il-Valutazzjoni tal-Impatt tal-Proposta
Stqarrija għall-istampa dwar iċ-ċikli sostenibbli tal-karbonju (Diċembru 2021)
Aktar informazzjoni dwar iċ-ċikli sostenibbli tal-karbonju
Il-proposta tal-lum għal ċertifikazzjoni tal-UE għall-assorbimenti tal-karbonju hi pass storiku fil-ġlieda tagħna kontra l-kriżi klimatika.
Sabiex nilħqu n-newtralità klimatika, neħtieġu nnaqqsu bil-kbir l-emissjonijiet tal-gassijiet serra, iżda neħtieġu wkoll nassorbu l-karbonju mill-atmosfera.
Bil-pakkett "lesti għall-mira ta' 55 %", għaddejja ħidma biex innaqqsu l-fluss tal-emissjonijiet tal-gassijiet serra malajr kemm jista’ jkun.
Issa, se nistabbilixxu l-qafas regolatorju sabiex fl-istess ħin ninċentivizzaw l-assorbimenti tal-karbonju permezz tat-teknoloġiji jew il-bwar naturali tal-karbonju.
Dan għandu wkoll potenzjal kbir għall-bijodiversità.
L-assorbimenti ċertifikati tal-karbonju joħolqu opportunitajiet ġodda tan-negozju għall-bdiewa, għall-forestiera u għal dawk li jiġġestixxu l-art ħerqana li jmorru lil hinn għall-klima u għall-ambjent.
Għaliex għandna bżonn Strateġija Globali ġdida dwar is-Saħħa?
L-esperjenza ta' dawn l-aħħar snin, b'mod partikolari mill-pandemija tal-COVID-19, enfasizzat li qatt qabel dik is-saħħa ma għandha l-ebda fruntiera.
Il-benesseri u l-ħajja taċ-ċittadini, il-prosperità u l-istabbiltà tas-soċjetajiet u l-ekonomiji, u l-iżvilupp sostenibbli, kollha jiddependu fuq l-indirizzar tas-saħħa minn din il-perspettiva.
Is-saħħa globali għal darb' oħra saret prijorità, bi sfidi ġodda u kuntest ġeopolitiku kumpless — iżda wkoll b'opportunitajiet ġodda f'oqsma bħar-riċerka jew id-diġitalizzazzjoni.
Strateġija tas-Saħħa Globali ġdida hija meħtieġa biex tipprovdi politika tas-saħħa tal-UE ġdida, koerenti, effettiva u ffukata li tirrifletti dawn iċ-ċirkostanzi li qed jevolvu b'mod rapidu.
L-isfidi li qed niffaċċjaw huma sinifikanti.
Hemm aġenda enormi mhux mitmuma fis-saħħa globali filwaqt li l-progress lejn l-Għanijiet ta' Żvilupp Sostenibbli tas-saħħa saħansitra nqaleb f'ħafna pajjiżi.
Fl-istess ħin, huwa essenzjali li tissaħħaħ is-sigurtà tas-saħħa globali malajr u b'mod komprensiv, biex jiġu evitati aħjar pandemiji futuri u theddid ieħor u biex tiżdied ir-reżiljenza.
Ir-rwol ewlieni tal-UE fil-ġlieda kontra l-pandemija tal-COVID-19 wera li tista' tagħti kontribut kbir għall-objettivi globali bl-approċċ ta' Tim Ewropa.
Għaliex koordinazzjoni aktar b'saħħitha fl-UE hija essenzjali biex l-Istrateġija tirnexxi?
Il-kisba tal-għanijiet ta' din l-Istrateġija teħtieġ aktar koordinazzjoni bejn il-Kummissjoni, l-Istati Membri u s-sħab, għal żewġ raġunijiet:
Fit-tieni nofs tal-2023, u fl-ispirtu ta' Tim Ewropa, il-Kummissjoni se tistabbilixxi sistema ta' koordinazzjoni mal-Istati Membri tal-UE biex tiżgura vuċi u tmexxija b'saħħithom tal-UE fis-saħħa globali.
L-istrateġija l-ġdida kif se tgħin biex jittaffa r-riskju ta' pandemija ġdida?
L-istrateġija għandha l-għan li tgħin biex jittaffew ir-riskji ta' pandemija ġdida f'livelli differenti u skali differenti.
L-istrateġija kif se ttejjeb l-ekwità, inkluż fil-vaċċini?
Ir-rispons globali għall-pandemija seħħ fi żmien rekord grazzi għall-ebda miżura żgħira għat-tmexxija tal-UE fl-iżvilupp, il-produzzjoni u d-distribuzzjoni tal-vaċċini, li ġew esportati lejn sħab madwar id-dinja.
Madankollu, għad hemm bżonn ta' aktar ekwità fl-iżvilupp ta' vaċċini u kontromiżuri oħra u l-aċċess għalihom.
Lanqas ma nistgħu nistennew li l- “patoġenu X” li jmiss jinqata' qabel ma nħejju ruħna.
L-istrateġija għalhekk tipproponi l-istabbiliment ta' pjattaforma permanenti għat-tilqim u l-kontromiżura li tkun ibbażata fuq l-esperjenza tal-ACT-A u strumenti oħra biex tittejjeb l-ekwità.
L-appoġġ għall-adozzjoni estiża tal-vaċċini kontra l-mard fit-tfulija, u l-appoġġ dejjem akbar għas-saħħa tal-adulti se jkompli, inkluż permezz ta' appoġġ qawwi lil Gavi, l-Alleanza għall-Vaċċini li taħdem biex iżżid l-użu ekwu u sostenibbli tal-vaċċini.
L-istrateġija se tiżgura li jiġu żviluppati u użati vaċċini, trattamenti u dijanjostika innovattivi.
Se taħdem biex tibni sistemi tas-saħħa effettivi, reżiljenti u aċċessibbli fl-aspetti fundamentali kollha tagħhom (forza tax-xogħol tas-saħħa, sistemi ta' informazzjoni dwar is-saħħa, aċċess għal mediċini essenzjali, finanzjament, u tmexxija/governanza).
U l-Istrateġija se tavvanza kopertura universali tas-saħħa ekwa.
It-titjib tal-kapaċitajiet għall-prevenzjoni, it-tħejjija u r-rispons għall-pandemiji u d-detezzjoni ta' theddid għas-saħħa huwa kruċjali biex jitnaqqas it-theddid globalment.
Dan se jsir billi jiġu appoġġati l-isforzi reġjonali u nazzjonali biex jissaħħu s-sistemi farmaċewtiċi u l-kapaċità tal-manifattura għall-vaċċini u prodotti u teknoloġiji mediċi oħra biex jiżdiedu l-kwalità, is-sikurezza, l-aċċess ekwu, u s-sovranità tas-saħħa.
L-UE se tinvesti fit-tisħiħ tas-swieq tal-komoditajiet tas-saħħa u fl-appoġġ tas-sistemi tal-akkwist u l-ġestjoni tal-katina tal-provvista, inkluż it-trasparenza u l-monitoraġġ, bl-użu fost l-oħrajn ta' networks ta' appoġġ għan-negozji biex jiffavorixxu t-tlaqqigħ, jiffaċilitaw l-iskambji tas-swieq u d-djalogu tal-atturi industrijali.
L-UE kif se teżerċita tmexxija fis-saħħa globali?
L-UE kellha rwol ewlieni fil-ġlieda kontra l-pandemija tal-COVID-19 globalment permezz tal-approċċ ta' Tim Ewropa.
It-tisħiħ ta' din it-tmexxija tal-UE huwa essenzjali biex tingħata spinta lill-impatt tal-kontribut kollettiv tagħna għas-saħħa globali u biex jissawwar ordni tas-saħħa globali ġdid ibbażat fuq valuri fundamentali.
Dan jitlob koordinazzjoni aktar mill-qrib, li tiffaċilita t-teħid tad-deċiżjonijiet permezz tal-mezzi statutorji stabbiliti.
Filwaqt li tibni fuq ideat mill-Istati Membri tal-UE, din l-istrateġija tissuġġerixxi modi prattiċi biex tittejjeb il-koordinazzjoni.
Dan jinkludi, l-iffaċilitar tal-kondiviżjoni tal-informazzjoni u tal-intelligence fost l-UE u l-Istati Membri u t-tisħiħ tal-koordinazzjoni upstream fost l-Istati Membri fil-fora tal-G7, tal-G20 u tal-OECD.
Għandhom jinbnew alleanzi biex jiġi żgurat li l-fehmiet tal-UE jinstemgħu f'organizzazzjonijiet internazzjonali.
Jenħtieġ li jiġu żgurati sinerġiji bejn l-istrateġiji tas-saħħa globali nazzjonali u tal-UE, li jsaħħu l-komunikazzjoni esterna ma' “Tim Ewropa” bħala l-approċċ prestabbilit.
Kif se tiġi ffinanzjata l-istrateġija?
Se jkun hemm xi flus ġodda biex tiġi implimentata l-istrateġija?
L-ambizzjonijiet ta' din l-istrateġija jeħtieġu impenji politiċi u ta' riżorsi importanti globalment.
Għalhekk, il-finanzjament effettiv huwa element ewlieni tal-istrateġija.
Flimkien, l-UE u l-Istati Membri tagħha huma fost l-akbar finanzjaturi tas-saħħa globali — kemm f'termini ta' finanzjament ta' oġġetti globali (finanzjament ta' organizzazzjonijiet internazzjonali u inizjattivi tas-saħħa globali), għajnuna għall-iżvilupp, jew assistenza umanitarja.
Il-kontribuzzjoni finanzjarja tal-UE se tiġi prinċipalment mill-baġits tal-NDICI Ewropa Globali u EU4Health, iżda wkoll minn oħrajn bħat-tielet programm tas-Sħubija għall-Provi Kliniċi bejn Pajjiżi Ewropej u Pajjiżi li qed Jiżviluppaw (ECDCP3) permezz ta' approċċ tas-saħħa fil-politiki kollha.
L-istrateġija tħeġġeġ l-użu ta' strumenti finanzjarji innovattivi u tibni fuq il-Fond Ewropew għall-Iżvilupp Sostenibbli Plus (EFSD +) li jiffaċilita l-aċċess għal finanzjament imħallat u garanziji baġitarji.
Tieqa speċifika dwar l-iżvilupp tal-bniedem taħt l-arkitettura miftuħa tal-EFSD + tipprovdi opportunitajiet għall-ingranaġġ ta' aktar investiment fis-saħħa.
Flimkien mal-Bank Ewropew tal-Investiment u l-Bank Ewropew għar-Rikostruzzjoni u l-Iżvilupp, il-Kummissjoni biħsiebha tiżviluppa qafas għall-finanzjament globali tas-saħħa.
Dan għandu jkun allinjat mal-prijoritajiet tagħna u ma' dawk tal-pajjiżi sħab tagħna, u jħeġġeġ il-parteċipazzjoni ta' investituri privati fejn rilevanti.
L-istrateġija tagħti prijorità lill-inizjattivi ta' koinvestiment mas-sħab lokali, u tiġbor flimkien il-finanzjament ma' partijiet ikkonċernati internazzjonali oħra.
Il-Kummissjoni se tgħin ukoll biex timmobilizza r-riżorsi domestiċi fil-pajjiżi sħab.
Il-Kummissjoni se tippromwovi żieda fil-finanzjament aċċessibbli għall-pajjiżi permezz ta' self bankarju multilaterali għall-iżvilupp u għal aktar finanzjament sostenibbli, pereżempju permezz ta' drittijiet speċjali ta' prelevament fuq is-self biex tikkontribwixxi għall-Fiduċja dwar it-Tnaqqis tal-Faqar u t-Tkabbir tal-Fond Monetarju Internazzjonali (FMI) u l-FMI dwar ir-Reżiljenza u s-Sostenibbiltà.
Flimkien mal-Istati Membri, l-UE se tippromwovi metodi ġodda ta' finanzjament, inklużi skambji ta' dejn jew xiri ta' self biex id-dejn jiġi kkonvertit f'investiment f'riformi tas-sistema tas-saħħa u fi programmi ġodda ta' salvataġġ.
L-istrateġija kif se tuża d-diġitalizzazzjoni biex tilħaq l-għanijiet tas-saħħa?
Id-diġitalizzazzjoni hija faċilitatur fundamentali biex tingħata saħħa aħjar għal kulħadd.
Huwa għalhekk li qed nipproponu azzjoni diġitali għas-saħħa globali, li jindirizza tliet oqsma ewlenin.
L-istrateġija kif se tindirizza l-kwistjoni tal-iżbilanċi u l-ħiliet tal-forza tax-xogħol?
Permezz ta' pakkett ta' azzjoni tal-forza tax-xogħol fil-qasam tas-saħħa, l-istrateġija se tindirizza kemm l-iżvilupp meħtieġ tal-ħiliet kif ukoll l-isfida tan-nuqqasijiet.
Filwaqt li tibni fuq l-esperjenza tagħha li tappoġġa lill-pajjiżi sħab biex jiżviluppaw ir-riżorsi umani, dan se jirrikjedi approċċ integrat u fit-tul u kooperazzjoni bejn il-pajjiżi.
Huwa importanti li jiġi rikonoxxut ukoll li l-problemi huma aktar akuti għas-setturi tal-infermiera u tal-kura, u li jaffettwaw lin-nisa b'mod sproporzjonat fil-biċċa l-kbira tal-ambjenti.
L-azzjoni se ttejjeb il-kooperazzjoni internazzjonali u tippromwovi l-aderenza mal-impenji internazzjonali.
Se tiżviluppa monitoraġġ affidabbli u ġbir ta' data u se żżid l-edukazzjoni u t-taħriġ vokazzjonali u trawwem arranġamenti ta' mobbiltà ta' benefiċċju reċiproku mas-sħab f'kuntest ta' nuqqas ta' forza tax-xogħol.
Il-pajjiżi sħab se jiġu appoġġati fit-taħriġ, ir-reklutaġġ u l-impjieg ta' ħaddiema tal-kura tas-saħħa.
L-istrateġija l-ġdida kif se tippromwovi l-kooperazzjoni internazzjonali u s-sovranità tas-saħħa fil-pajjiżi sħab?
Is-sħubijiet internazzjonali tagħna se jiġu estiżi taħt il-Global Gateways, li jippromwovu s-sjieda konġunta u l-koresponsabbiltà lejn is-sovranità tas-saħħa għal aktar reżiljenza, u awtonomija.
Eżempju tajjeb ta' dan hija l-inizjattiva Tim Ewropa dwar il-manifattura u l-aċċess lokali tal-vaċċini fl-Afrika, fl-Amerika iżda wkoll fl-Amerika Latina u fil-Karibew, li tikkontribwixxi għall-awtosuffiċjenza u l-awtonomija tal-pajjiżi sħab tagħna fil-manifattura farmaċewtika u jappoġġjaw l-isforzi reġjonali eżistenti.
Is-sħubijiet se jiffukaw speċjalment fuq dawk il-pajjiżi u l-komunitajiet li huma l-aktar fil-bżonn, fejn aħna nivvalutaw li l-involviment tagħna jista' jikseb l-ogħla impatt f'termini tal-indirizzar tal-ekwità tas-saħħa u t-titjib tal-eżiti tas-saħħa u l-benesseri.
L-istrateġija kif se tappoġġa lid-WHO biex issaħħaħ it-tmexxija tagħha tal-komunità tas-saħħa globali?
Il-governanza globali se teħtieġ fokus ġdid biex tinżamm sistema multilaterali b'saħħitha u reattiva, bid-WHO fil-qalba tagħha li tkun iffinanzjata b'mod sostenibbli daqs kemm tkun responsabbli u effettiva.
Il-kunsens għandu jinbena permezz ta' kooperazzjoni approfondita permezz tal-G7, il-G20, u sħab oħra globali, reġjonali u bilaterali.
Il-pandemija enfasizzat li neħtieġu sistema globali aktar b'saħħitha ta' istituzzjonijiet u atturi biex tiġi żgurata s-sigurtà tas-saħħa globali.
L-ewwel lezzjoni hija li l-istituzzjoni indispensabbli fil-qalba tagħha - id-WHO - għandha tissaħħaħ.
L-istrateġija tappoġġa finanzjament aktar sostenibbli tad-WHO, filwaqt li tavvanza r-riformi tad-WHO biex issaħħaħ il-governanza, l-effiċjenza, u żżid ir-responsabbiltà tagħha.
L-istrateġija għandha wkoll l-għan li ssaħħaħ l-enfasi tad-WHO fuq ir-rwol tagħha li tinnegozja u tissorvelja r-regoli u l-proċeduri globali tas-saħħa.
Fil-kuntest ta' din l-istrateġija, l-UE għandha l-għan li ssaħħaħ il-kooperazzjoni mad-WHO, filwaqt li tfittex status formali ta' osservatur bi drittijiet sħaħ ta' parteċipazzjoni.
L-UE għandha tmexxi l-proċess essenzjali biex timla l-lakuni eżistenti fil-governanza globali.
Dawn il-lakuni jinkludu n-nuqqas ta' regoli komprensivi dwar il-pandemija, il-ħtieġa li tinbena pjattaforma permanenti biex jiġu ġestiti l-iżvilupp u l-aċċess għall-vaċċini u kontromiżuri oħra għal kwalunkwe pandemija futura, il-ħtieġa li jkun hemm rabta permanenti bejn is-saħħa globali u r-riżorsi finanzjarji, u attenzjoni sostnuta mill-ogħla tmexxija politika.
Il-kunsens għandu jinbena fuq dawn il-kwistjonijiet permezz ta' kooperazzjoni aktar b'saħħitha fil-G7, il-G20, u livelli oħra globali, reġjonali u bilaterali.
X'inhu l-approċċ “Saħħa Waħda”?
Saħħa Waħda jirrikonoxxi li s-saħħa tal-bnedmin, l-annimali domestiċi u selvaġġi, il-pjanti, u l-ambjent usa' (inklużi l-ekosistemi) huma kollha marbuta mill-qrib u interdipendenti.
Għalhekk, dwar is-Saħħa jsegwi approċċ integrat u unifikanti li għandu l-għan li jibbilanċja b'mod sostenibbli u jottimizza s-saħħa tan-nies, tal-annimali u tal-ekosistemi.
Fi kliem ieħor, Saħħa Waħda hija approċċ integrat u unifikanti li għandu l-għan li jibbilanċja b'mod sostenibbli u jottimizza s-saħħa tan-nies, tal-annimali u tal-ekosistemi.
Saħħa Waħda timmobilizza diversi setturi, dixxiplini, u komunitajiet biex jaħdmu flimkien.
Flimkien jistgħu jrawmu b'mod aktar effettiv il-benesseri u jindirizzaw it-theddid għas-saħħa u l-ekosistemi, filwaqt li jindirizzaw il-ħtieġa għal ilma, enerġija u arja nodfa, ikel sikur u nutrittiv, jieħdu azzjoni dwar it-tibdil fil-klima, u jikkontribwixxu għall-iżvilupp sostenibbli.
Huwa biss permezz ta' dan l-approċċ li nkunu nistgħu niġġieldu t-theddid għas-saħħa b'mod komprensiv.
X'inhu l-approċċ tas-“saħħa fil-politiki kollha”?
“Is-saħħa fil-politiki kollha” hija approċċ għat-tfassil tal-politika pubblika.
Meta jiġu żviluppati politiki, dan l-approċċ iqis b'mod sistematiku l-implikazzjonijiet ta' dawn il-politiki fuq is-saħħa.
Hija tfittex sinerġiji bejn oqsma ta' politika differenti u tevita impatti dannużi fuq is-saħħa sabiex ittejjeb is-saħħa pubblika u l-ekwità tas-saħħa.
Approċċ tas-saħħa fil-politiki kollha, xi drabi msejjaħ ukoll “approċċ ġenerali tal-gvern għas-saħħa”, huwa mod effettiv biex tittejjeb is-saħħa tal-popolazzjoni u tiżdied l-ekwità fis-saħħa.
Kif se nagħmlu l-appoġġ finanzjarju tagħna aktar effettiv?
L-UE ser tistinka biex tinvesti fis-saħħa globali b'mod prevedibbli u sostenibbli proporzjonat mal-ħtiġijiet u l-ambizzjonijiet.
Huwa importanti li r-riżultati jiddependu fuq kif il-finanzjament huwa strutturat u mhux biss fuq kemm huwa impenjat.
Biex l-investimenti tagħna jkollhom impatt akbar, l-Istrateġija tagħti prijorità lis-saħħa globali fil-programmi ta' finanzjament tal-baġit rilevanti kollha tal-UE, inkluż NDICI-Ewropa Globali, il-programm EU4Health, Orizzont Ewropa, l-Istrument għall-Assistenza ta' Qabel l-Adeżjoni u l-istrument ta' Assistenza Teknika u Skambju ta' Informazzjoni.
L-istrateġija tissodisfa l-impenji tal-Kummissjoni biex tiffinanzja s-saħħa globali skont il-qafas finanzjarju pluriennali u tfittex li tikseb impatt massimu billi tiġbor flimkien ir-riżorsi tal-UE u tal-Istati Membri b'approċċ effettiv ta' Tim Ewropa.
L-UE se titlob ukoll lill-Istati Membri tal-UE biex iżidu l-finanzjament għas-saħħa globali, jagħtu prijorità lill-inizjattivi ta' koinvestiment mas-sħab lokali, u jiġbru flimkien il-finanzjament ma' partijiet ikkonċernati internazzjonali oħra.
L-istrateġija tirrakkomanda li jiżdied il-finanzjament aċċessibbli għall-pajjiżi permezz ta' self bankarju multilaterali għall-iżvilupp u li jiżdied il-finanzjament sostenibbli.
Flimkien mal-Istati Membri, l-UE se tippromwovi metodi ġodda ta' finanzjament, inklużi skambji ta' dejn jew xiri ta' self biex id-dejn jiġi kkonvertit f'investiment f'riformi tas-sistema tas-saħħa u fi programmi ġodda ta' salvataġġ.
L-Istrateġija Globali tal-UE dwar is-Saħħa
Stqarrija għall-istampa dwar l-Istrateġija Globali tal-UE dwar is-Saħħa
Skeda Informattiva tal-Istrateġija Globali tal-UE dwar is-Saħħa
Rapport ta' Tħejjija dwar l-Istat ta' Saħħa
Stqarrija għall-istampa dwar ir-rapport ta' Tħejjija dwar l-Istat ta' Saħħa
Skeda informattiva dwar ir-Rapport ta' Tħejjija dwar l-Istat ta' Saħħa u l-Pjan ta' Ħidma tal-HERA għall-2023
Dikjarazzjoni - Lejn Strateġija Globali ġdida tal-UE dwar is-Saħħa
L-Unjoni Ewropea tas-Saħħa
Is-saħħa u d-demografija
Is-saħħa globali
Illum, il-Kummissjoni Ewropea kkonkludiet negozjati mar-Repubblika tal-Angola dwar Ftehim għall-Faċilitazzjoni tal-Investiment Sostenibbli (FFIS) - l-ewwel ftehim tal-UE ta' dan it-tip.
L-UE qed issegwi ftehimiet bħal dawn biex tippromwovi investimenti sostenibbli fl-involviment tagħha mas-sħab Afrikani.
Il-FFIS bejn l-UE u l-Angola se jagħmilha aktar faċli biex jattira u jespandi l-investimenti filwaqt li jintegra l-impenji għal drittijiet ambjentali u tax-xogħol fir-relazzjoni bejn l-UE u l-Angola.
L-UE hija impenjata li tagħti spinta lis-sostenibbiltà fil-politika kummerċjali tagħha, kif stabbilit fl-istrateġija kummerċjali l-ġdida tagħha.
Dan il-ftehim se jgħin biex tingħata spinta lill-investiment sostenibbli fl-Angola u l-UE se tipprovdi wkoll appoġġ tekniku biex il-ftehim jitqiegħed fil-prattika.
Dan hekk kif l-Angola tfittex li tiddiversifika l-mudell ekonomiku tagħha, li bħalissa huwa bbażat fuq il-materja prima u r-riżorsi tal-enerġija abbundanti tagħha.
Il-FFIS se jappoġġa wkoll l-isforzi tal-Angola biex itejjeb il-klima tal-investiment għall-investituri barranin u lokali, speċjalment għall-intrapriżi żgħar u ta' daqs medju.
Lil hinn mill-ftehim li ntlaħaq illum, l-Angola tipprevedi li tissieħeb fil-Ftehim ta' Sħubija Ekonomika bejn l-UE u l-Komunità għall-Iżvilupp tan-Nofsinhar tal-Afrika (FSE bejn l-UE u l-KINA) biex tiggarantixxi aċċess privileġġat għas-suq tal-UE għall-esportazzjonijiet Angolani.
It-twettiq ta' ftehimiet ta' investiment sostenibbli mal-Afrika u l-Viċinat tan-Nofsinhar huwa parti mill-istrateġija usa' tal-UE biex jiżdied l-involviment mal-pajjiżi Afrikani permezz tal-approċċ ta' “sħubija bejn partijiet ugwali”.
L-għan huwa li jiġi sfruttat il-potenzjal ekonomiku, titrawwem id-diversifikazzjoni ekonomika, u jiġi promoss it-tkabbir inklużiv u sostenibbli.
Tali ftehimiet huma mfassla biex ikomplu jsaħħu r-rabtiet kummerċjali u ta' investiment sostenibbli bejn iż-żewġ kontinenti u fl-Afrika nnifisha, f'konformità mal-Global Gateway.
Elementi essenzjali tal-ftehim
Li l-investimenti jsiru aktar faċli billi:
L-investimenti jsiru aktar sostenibbli billi:
Abbażi tal-konklużjoni tal-lum tan-negozjati, il-Ftehim issa se jiġi rivedut legalment mill-partijiet u tradott fil-lingwi kollha tal-UE, qabel ma jiġi propost għall-iffirmar u għall-adozzjoni aktar tard skont il-proċeduri rispettivi tal-UE u tal-Angola.
Għall-UE, jeħtieġ li jiġi approvat mill-Parlament Ewropew u mill-Kunsill tal-Unjoni Ewropea.
L-Angola hija s-seba' destinazzjoni ta' investiment Afrikan tal-UE, li tkopri 5,4 % tal-investimenti diretti barranin tal-UE fil-kontinent, li jammontaw għal stokk ta' EUR 10 biljun fl-2020.
L-istokk ta' investiment tal-Angola fl-UE ammonta għal EUR 2,4 biljun fl-2020.
Fil-Ħamest Laqgħa Ministerjali bejn l-Unjoni Ewropea u l-Angola f'Settembru 2020, iż-żewġ naħat ikkonfermaw l-intenzjoni tagħhom li jibdew diskussjonijiet esploratorji dwar ftehim bilaterali ta' investiment, li jiffoka fuq il-faċilitazzjoni tal-investiment.
Fis-26 ta' Mejju 2021, il-Kunsill tal-Unjoni Ewropea awtorizza l-ftuħ tan-negozjati u ta d-direttivi ta' negozjar tiegħu.
Fit-22 ta' Ġunju 2021, l-UE u l-Angola nedew negozjati dwar Ftehim ta' Faċilitazzjoni tal-Investiment Sostenibbli.
Negozjati FFIS bejn l-UE u l-Angola
Test tal-Ftehim ta' Faċilitazzjoni tal-Investiment Sostenibbli bejn l-UE u l-Angola
Skeda informattiva dwar il-Ftehim ta' Faċilitazzjoni tal-Investiment Sostenibbli bejn l-UE u r-Repubblika tal-Angola
Skeda informattiva dwar il-faċilitazzjoni tal-investiment fl-Afrika
Nilqa’ l-konklużjoni tan-negozjati għal Ftehim ta’ Faċilitazzjoni tal-Investiment Sostenibbli bejn l-UE u l-Angola.
Dan jenfasizza l-importanza li l-UE tagħti lill-approfondiment tal-involviment tagħna fl-Afrika, filwaqt li tappoġġa l-impenn tagħna għall-iżvilupp sostenibbli.
Dan il-ftehim għandu l-potenzjal li jittrasforma is-setturi tal-enerġija u tal-materja prima tal-Angola, filwaqt li jinkoraġixxi id-diversifikazzjoni ekonomika u t-tkabbir sostenibbli f’oqsma bħall-esportazzjonijiet tal-ikel, il-manifattura u s-servizzi.
L-Angola hija ekonomija ewlenija fin-Nofsinhar tal-Afrika u l-interess tagħha li tissieħeb fil-ftehim kummerċjali reġjonali f’ambitu aktar wiesa’ tal-UE (il-KINA tal-FSE) se jgħin biex jiġi kkonsolidat il-proċess ta’ integrazzjoni reġjonali.
Il-bini ta’ rabtiet aktar mill-qrib bejnietna ser jappoġġa r-reżiljenza, il-prosperità u s-sostenibbiltà reċiproċi tagħna.
Il-Kummissjoni tilqa' l-ftehim politiku li laħqu llum il-Parlament Ewropew u l-Istati Membri tal-UE dwar il-Programm tal-Unjoni għal Konnettività Sigura 2023-2027 b'baġit ta' €2.4 biljun.
Il-programm għandu l-għan li jvara kostellazzjoni ta' satellita, li se tkun imsejħa “IRIS²”, fil-qosor għal Infrastructure for Resilience, Interconnectivity and Security by Satellite (Infrastruttura għar-Reżiljenza, l-Interkonnettività u s-Sigurtà permezz tas-Satellita).
In-negozjati issa ġew konklużi, u dan iwitti t-triq għall-approvazzjoni finali tat-test legali mill-Parlament Ewropew u mill-Kunsill tal-Unjoni Ewropea.
Aktar ma jgħaddi żmien, il-funzjonament tal-ekonomija tagħna u tas-sigurtà tagħna aktar tiddependi fuq is-sigurtà u r-reżiljenza tal-konnettività.
Huwa mill-aktar importanti għall-Ewropa li tiżviluppa infrastruttura tal-konnettività sovrana, awtonoma, u sigura.
L-iperkonnettività diġitali u t-trasformazzjoni teknoloġika jwasslu għal żieda bla preċedent ta' domanda għal servizzi li jiddependu minn teknoloġiji mill-aktar avvanzati.
Kemm il-ħtiġijiet governattivi kif ukoll is-soluzzjonijiet ta' komunikazzjoni bis-satellita qed jinbidlu b'mod mgħaġġel.
Il-konnettività bbażata fuq is-satellita permezz ta' Orbita dinjija baxxa tippermetti wkoll li l-Ewropa tipprovdi konnettività ultrasigura għall-forzi armati.
Is-sistema ta' komunikazzjoni sigura tal-UE bbażata fl-ispazju għandha l-għan li tilħaq dawn il-ħtiġijiet li żdiedu u li qed jevolvu u li tiżgura aċċess garantit mingħajr restrizzjonijiet, billi tevita d-dipendenza fuq pajjiżi terzi u billi ssaħħaħ ir-reżiljenza tal-katina ta' valur tagħna.
Din se tinkludi t-teknoloġiji tal-komunikazzjoni kwantistika l-aktar riċenti għall-kriptaġġ sigur permezz tal-integrazzjoni tal-Infrastruttura Ewropea ta' Komunikazzjoni Kwantistika (EuroQCI).
Se tkun ibbażata fuq l-iżvilupp ta' teknoloġiji innovattivi u fixkiela, u fuq l-ingranaġġ tal-ekosistema Spazju Ġdid.
Il-Kummissjoni dalwaqt se tippreżenta diversi atti ta' implimentazzjoni, kif stabbilit fir-Regolament tal-Programm.
B'mod parallel, il-Kummissjoni qed taħdem fuq it-tħejjija tal-ispeċifikazzjonijiet tal-offerta għall-istabbiliment rapidu tas-sistema ta' Konnettività Sigura.
Il-proposta għal Programm tal-Unjoni għal Konnettività Sigura 2023–2027, ippreżentata fil-15 ta' Frar 2022, hija t-tielet programm ewlieni spazjali tal-UE wara Galileo u Copernicus.
L-objettiv tal-programm huwa:
Il-Programm se jagħti spinta lill-kompetittività tal-industrija tal-UE, inklużi l-SMEs u n-negozji ġodda, fil-qasam tas-soluzzjonijiet u s-servizzi ta' komunikazzjoni bis-satellita billi jmexxi l-innovazzjoni biex jiġi żgurat li l-avvanzi teknoloġiċi u l-użu governattiv tagħhom jaġixxu bħala mutur tal-innovazzjoni u l-kummerċjalizzazzjoni usa'.
Proposta għal Regolament li jistabbilixxi l-Programm tal-Unjoni għal Konnettività Sigura għall-perjodu 2023-2027
Sistema ta' Konnettività Sigura tal-UE Bbażata fl-Ispazju
Il-konnettività sigura u effiċjenti se jkollha rwol ewlieni fit-trasformazzjoni diġitali tal-Ewropa u se tagħmilna aktar kompetittivi.
Permezz ta’ dan il-Programm, l-UE se tkun minn ta’ quddiem fil-komunikazzjoni sigura bis-satellita, kif inhi llum b’Galileo għan-navigazzjoni bis-satellita u b’Copernicus għall-osservazzjoni tad-dinja.
Nilqa’ l-konklużjoni fi żmien qasir tan-negozjati, li ħadu biss disa’ xhur minn meta saret il-proposta tal-Kummissjoni.
L-avvenimenti reċenti fl-Ukrajna wrew kemm huwa essenzjali li jkun hemm konnettività effiċjenti f’kull ħin.
Bil-ftehim li ntlaħaq illum, qed nieħdu pass importanti biex inżidu r-reżiljenza u s-sovranità tagħna, inwasslu aċċess għall-internet b’veloċità għolja permezz ta’ sistema multiorbitali u nipprovdu konnettività għall-Ewropa u għall-Afrika kollha kemm huma.
Dan se jippermetti lill-ħafna negozji ġodda tagħna u lill-Ewropa kollha li jkunu fuq quddiem nett tal-innovazzjoni teknoloġika.
Illum, il-belt Żvediża ta' Skellefteå rċeviet il-Premju għall-Bliet Aċċessibbli tal-2023 b'rikonoxximent għall-impenn fit-tul u l-approċċ innovattiv tagħha biex ittejjeb l-aċċessibbiltà għall-persuni b'diżabilità.
L-aċċessibbiltà hija inkluża fil-pjanijiet kollha ta' Skellefteå, b'mod li jiġi żgurat li l-ispazji pubbliċi bħall-grawnds tal-logħob u t-toroq ikunu mgħammra b'sinjali ta' informazzjoni tattili u tisħin tal-art, sabiex jiġi żgurat li l-borra u s-silġ ma jkunux ta' impediment.
Il-park ċentrali tal-belt u ż-żona tax-xmara fil-qrib għandhom mogħdijiet u mapep tattili, postijiet fejn wieħed joqgħod bilqiegħda u elevatur estern.
Servizz tal-SMS għall-persuni għomja u b'vista parzjali jipprovdi informazzjoni dwar il-kostruzzjoni tat-toroq u l-ostakli potenzjali madwar il-belt.
Ix-xarabanks pubbliċi huma aċċessibbli bis-sħiħ ukoll bis-saħħa ta' art baxxa, rampi, skrins testwali u avviżi awdjo.
Skellefteå toffri wkoll taħriġ għaż-żgħażagħ b'diżabilità intellettwali biex jesploraw it-teknoloġija u modi ta' ħidma biex jgħinuhom jgħixu ħajja adulta indipendenti.
Il-Premjijiet ġew ippreżentati llum mill-Viċi President għall-Valuri u t-Trasparenza, Věra Jourová u mill-Kummissarju għall-Ugwaljanza, Helena Dalli, fil-Konferenza tal-Jum Ewropew tal-Persuni b'Diżabilità tal-2022, organizzata mill-Kummissjoni Ewropea flimkien mal-Forum Ewropew dwar id-Diżabilità.
Il-belt Spanjola ta' Córdoba u l-kapitali tas-Slovenja Ljubljana ngħataw il-premjijiet tat-tieni u t-tielet post. Tliet bliet oħra ngħataw referenza speċjali għall-isforzi tagħhom biex isiru aktar aċċessibbli: Hamburg (il-Ġermanja), għall-ambjent mibni tagħha; Grenoble (Franza), għan-netwerk tat-trasport tagħha; u Mérida (Spanja), għat-teknoloġiji tal-informazzjoni u tal-komunikazzjoni tagħha.
L-aċċessibbiltà hija prekundizzjoni biex il-persuni b'diżabilità jipparteċipaw bis-sħiħ fl-oqsma kollha tal-ħajja fuq bażi ugwali ma' ħaddieħor.
Madwar 87 miljun persuna fl-UE jgħixu b'diżabilità.
Il-Premju għall-Bliet Aċċessibbli tnieda fl-2010, u huwa waħda mill-azzjonijiet tal-Istrateġija dwar id-drittijiet tal-persuni b'diżabilità għall-2021-2030 biex tinbena Unjoni mingħajr ostakli.
Jippremja lill-bliet Ewropej li wrew l-aħjar prattiki u sforzi biex jiġi żgurat aċċess ugwali għall-akkomodazzjoni, it-trasport pubbliku, it-teknoloġiji tal-informazzjoni u tal-komunikazzjoni u servizzi oħra għall-persuni b'diżabilità u għaċ-ċittadini anzjani.
Minn 43 applikant għall-Premju għall-Bliet Aċċessibbli tal-2023, 22 belt intgħażlu minn qabel minn esperti nazzjonali.
Ġurija Ewropea għażlet sitt ibliet, bi Skellefteå (l-Iżvezja) magħżula bħala r-rebbieħa ta' din is-sena.
Ir-rebbieħa tal-premjijiet preċedenti: 2022, il-Belt tal-Lussemburgu (il-Lussemburgu); 2021, Jönköping (l-Isvezja); 2020, Varsavja (il-Polonja); 2019, Breda (in-Netherlands); 2018, Lyon (Franza); 2017, Chester (ir-Renju Unit); 2016, Milan (l-Italja); 2015, Boras (l-Isvezja); 2014, Gothenburg (l-Isvezja); 2013, Berlin (il-Ġermanja); 2012, Salzburg (l-Awstrija); 2011, Ávila (Spanja).
Premju għall-Belt Aċċessibbli
Il-jum Ewropew tal-Persuni b'Diżabilità 2022
Strateġija għad-drittijiet tal-persuni b'diżabbiltà 2021–2030
Sena wara sena, il-bliet madwar l-UE jsaħħu l-impenn tagħhom li jiffaċilitaw il-kompiti ta’ kuljum għall-persuni b’diżabilità, filwaqt li juru li l-aċċessibbiltà u l-awtonomija jġibu benefiċċji għal kulħadd.
Ir-rebbieħa tal-lum qed imexxu bl-eżempju, u qed isiru sors ta’ ispirazzjoni għal bliet oħra tal-UE u lil hinn minnhom.
Din is-sena, Skellefteå wriet li jista’ jsir ħafna biex il-bliet ikunu adattati għaċ-ċittadini tagħhom.
Il-Premju għall-Bliet Aċċessibbli huwa l-mument biex niċċelebraw, nirrikonoxxu u nitgħallmu mill-bliet li jikkontribwixxu għal Unjoni ta’ Ugwaljanza.
Ħafna bliet madwar l-Ewropa qed jimpenjaw ruħhom biex ineħħu l-ostakli u jfasslu u joffru l-aċċessibilità.
Fl-2020, il-belt ta’ Skellefteå ġiet it-tielet fil-Premju għall-Bliet Aċċessibbli.
Minn dak iż-żmien’ l hawn, kompliet tipprijoritizza u jtejbu l-aċċessibbiltà għal kulħadd.
Bliet bħal Skellefteå huma l-futur f’Unjoni ta’ Ugwaljanza, fejn in-nies kollha jistgħu jaċċessaw il-ħajja u jżuruhom faċilment
Illum, il-Kummissjoni nediet is-sejħa għal proposti fil-qafas tal-Korp Ewropew ta' Solidarjetà għall-2023.
Il-Korp Ewropew ta' Solidarjetà huwa programm tal-UE għaż-żgħażagħ li jixtiequ jinvolvu ruħhom f'attivitajiet ta' solidarjetà f'għadd ta' oqsma li tvarja mill-għajnuna għall-persuni żvantaġġati sal-kontribut għall-azzjoni meħuda dwar is-saħħa u l-ambjent madwar l-UE u lil hinn minnha.
Filwaqt li tibni fuq is-Sena Ewropea taż-Żgħażagħ, is-sejħa għandha l-għan li toħloq aktar opportunitajiet ta' solidarjetà għaż-żgħażagħ, u tqiegħed għad-dispożizzjoni finanzjament ta' aktar minn € 142 miljun.
Din se tiffinanzja l-volontarjat, il-proġetti ta' solidarjetà li jitmexxew miż-żgħażagħ, it-timijiet ta' volontarjat f'oqsma ta' prijorità li jiffukaw fuq sokkors għal persuni li qed jaħarbu konflitti armati u vittmi oħra ta' diżastri naturali jew mhux naturali kif ukoll il-prevenzjoni, il-promozzjoni u l-appoġġ fil-qasam tas-saħħa, kif ukoll l-edizzjoni li jmiss tal-Korp Volontarju Ewropew ta' Għajnuna Umanitarja.
Din is-sejħa toffri wkoll lill-parteċipanti l-possibbiltà li jikkontribwixxu għal operazzjonijiet ta' għajnuna umanitarja fid-dinja kollha.
Bl-għajnuna tal-Korp Volontarju Ewropew ta' Għajnuna Umanitarja, jenħtieġ li tiġi żviluppata solidarjetà bejn l-organizzazzjonijiet u l-voluntiera mill-Istati Membri, mal-pajjiżi terzi assoċjati mal-Programm[i], kif ukoll ma' persuni u komunitajiet barra mill-Unjoni Ewropea.
Għaldaqstant, l-ewwel voluntiera se jiġu mmobilizzati fi proġetti mifruxa u mbiegħda.
Il-programm huwa miftuħ għal persuni ta' bejn it-18 u t-30 sena għall-attivitajiet ta' solidarjetà li jindirizzaw l-isfidi tas-soċjetà u ta' bejn it-18 u l-35 sena għall-volontarjat b'appoġġ għall-attivitajiet internazzjonali ta' għajnuna umanitarja.
Iż-żgħażagħ li jixtiequ jinvolvu ruħhom fl-attivitajiet tal-Korp Ewropew ta' Solidarjetà jeħtieġ li jirreġistraw fil-portal tal-Korp Ewropew ta' Solidarjetà fejn ikunu jistgħu jfittxu u jsibu organizzazzjonijiet li jimplimentaw proġetti.
Gruppi ta' żgħażagħ irreġistrati fil-Portal tal-Korp Ewropew ta' Solidarjetà jistgħu japplikaw ukoll għall-finanzjament għall-proġetti ta' solidarjetà mmexxija minnhom infushom.
Kull korp pubbliku jew privat jista' japplika għal finanzjament biex iwettaq attivitajiet fil-qafas tal-Korp Ewropew ta' Solidarjetà abbażi ta' tikketta tal-kwalità li tiċċertifika li dak il-korp kapaċi jwettaq attivitajiet ta' solidarjetà ta' kwalità għolja f'konformità mal-prinċipji, l-objettivi u r-rekwiżiti tal-programm.
Jistgħu japplikaw bl-għajnuna tal-Aġenziji Nazzjonali tal-Korp Ewropew ta' Solidarjetà bbażati fl-Istati Membri kollha u fil-pajjiżi terzi assoċjati mal-programm jew tal-Aġenzija Eżekuttiva Ewropea għall-Edukazzjoni u għall-Kultura (EACEA) għall-azzjonijiet ċentralizzati.
Is-sejħa għal proposti telenka t-tipi differenti ta' azzjonijiet, il-kriterji ta' eliġibbiltà, u l-iskadenzi rispettivi tagħhom għall-applikazzjoni.
Il-Korp Ewropew ta' Solidarjetà ilu jeżisti bħala programm iffinanzjat mill-UE minn Ottubru 2018, b'baġit operattiv ta' €375.6 miljun għas-snin 2018­2020.
Huwa bena fuq inizjattivi preċedenti tal-UE fil-qasam tas-solidarjetà, bl-għan li joffri portal uniku għall-organizzazzjonijiet attivi fis-settur tas-solidarjetà u għaż-żgħażagħ li jixtiequ jikkontribwixxu għas-soċjetà fl-oqsma li huma l-aktar importanti għalihom.
Abbażi tas-suċċess tal-inizjattiva, il-Korp Ewropew ta' Solidarjetà jkompli u se jibqa' għaddej bl-attivitajiet tiegħu għall-perjodu 2021-2027 u se jestendihom biex jikkontribwixxi għat-twassil tal-għajnuna umanitarja fid-dinja kollha.
Il-baġit totali tal-programm tal-Korp Ewropew ta' Solidarjetà għall-2021-2027 huwa ta' € 1,009 biljun.
Matul is-seba' snin tiegħu, dan il-programm tal-UE se jippermetti li mill-inqas 270,000 żagħżugħ u żagħżugħa jieħdu sehem f'azzjonijiet ta' solidarjetà.
Il-Korp Ewropew ta' Solidarjetà jappoġġa l-prijoritajiet politiċi tal-Unjoni Ewropea u jidħol f'impenn ma' organizzazzjonijiet u ma' żgħażagħ fi proġetti li jindirizzaw dawn il-prijoritajiet billi:
Bis-saħħa tal-flessibbiltà integrata tiegħu, il-Korp Ewropew ta' Solidarjetà malajr ġie mmobilizzat biex isostni lill-Ukreni spostati, b'kooperazzjoni mal-Aġenziji Nazzjonali.
Fl-2022, l-applikanti għall-proġetti ġew imħeġġa biex jinkludu attivitajiet marbuta mal-integrazzjoni tal-Ukreni spostati, mal-promozzjoni tal-valuri komuni Ewropej jew mal-ġlieda kontra d-diżinformazzjoni u l-aħbarijiet foloz.
Il-Programm ta' Ħidma Annwali għall-2023
Sejħiet għal proposti | Il-Portal Ewropew taż-Żgħażagħ
Artiklu tal-aħbarijiet dwar il-Portal Ewropew taż-Żgħażagħ
Gwida tal-Programm għall-2023
[i]L-Istati Membri tal-Unjoni Ewropea flimkien mal-Iżlanda, il-Liechtenstein, ir-Repubblika tal-Maċedonja ta' Fuq, u t-Turkija.
Iż-żgħażagħ huma ħerqana li jimpenjaw u jinvolvu ruħhom.
Is-sena Ewropea taż-Żgħażagħ 2022 uriet li għandhom ħafna x’jagħtu lis-soċjetà.
Huma l-qawwa li tmexxi l-progress.
Il-Korp Ewropew ta’ Solidarjetà għadu għodda importanti li tappoġġa liż-żgħażagħ biex jieħdu sehem f’impenn ċiviku, u li jippermettilhom jibnu ġejjieni aħjar, aktar ekoloġiku, aktar diġitali u aktar inklużiv.
Illum, il-Kummissjoni flimkien mal-Impriża Konġunta għall-Computing ta' Prestazzjoni Għolja Ewropew (EuroHPC JU), il-Ministeru Taljan tal-Universitajiet u tar-Riċerka u l-konsorzju CINECA inawguraw l-aħħar supercomputer tal-Ewropa: LEONARDO, jinsab fil-Bologna Technopole, fl-Italja.
LEONARDO huwa sistema ta' supercomputing ta' kategorija mondjali, żviluppat u mmuntat fl-Ewropa.
Meta jkun kompletament operattiv, se jkollu potenza ta' computing ta' kważi 250 petaflops (250 miljun biljun kalkolu kull sekonda).
LEONARDO bħalissa qed jitqiegħed bħala r-raba' supercomputer l-aktar b'saħħtu fid-dinja.
Huwa investiment konġunt ta' €120 miljun, li nofshom ġejjin mill-Kummissjoni u n-nofs l-ieħor mill-Ministeru Taljan tal-Universitajiet u tar-Riċerka u mill-konsorzju CINECA li jikkonsisti f'ħames pajjiżi parteċipanti oħra tal-EuroHPC (l-Awstrija, il-Greċja, l-Ungerija, is-Slovakkja u s-Slovenja).
LEONARDO huwa t-tieni supercomputer Ewropew fuq skala preeksa li beda jitħaddem, wara l-LUMI f'Kajaani, il-Finlandja.
Dan jikkombina komponenti tal-computing ta' prestazzjoni għolja tal-ogħla livell u l-użu tal-intelliġenza artifiċjali biex jitwettqu kompiti kumplessi ħafna.
Bħala tali, dan se jippermetti riċerka dwar il-kanċer u l-iskoperta ta' mediċini mingħajr preċedent, il-fehim tal-funzjonament tal-moħħ tal-bniedem, l-iskoperta ta' teknoloġiji tal-enerġija nadifa, it-twettiq ta' mmudellar tal-klima aktar preċiż, kif ukoll l-għajnuna fit-tbassir u l-monitoraġġ tad-diżastri naturali u l-pandemiji.
Is-sistema tas-supercomputer LEONARDO tiffoka fuq is-sostenibbiltà ambjentali u hija mgħammra b'għodod li jippermettu aġġustament dinamiku tal-konsum tal-enerġija, u b'hekk tagħti bilanċ intelliġenti u ottimali bejn l-iffrankar tal-enerġija u l-prestazzjoni.
Barra minn hekk, hija tuża sistema ta' tkessiħ tal-ilma għal aktar effiċjenza enerġetika.
Is-servizzi tal-computing ipprovduti minn CINECA ma' LEONARDO se jissaħħu aktar bl-integrazzjoni ta' computer kwantistiku, peress li CINECA ntgħażlet ukoll bħala entità ospitanti għal wieħed mill-ewwel computers kwantistiċi mibnija fl-Ewropa.
Il-varar tal-infrastruttura Ewropea tal-computing ta' prestazzjoni għolja u tad-data ta' kategorija mondjali jkompli bl-installazzjoni li għaddejja bħalissa tas-supercomputer fuq skala peta Deucalion fil-Portugall, u tat-tielet supercomputer Ewropew fuq skala preeksa MareNostrum 5 fi Spanja.
Barra minn hekk, diġà tħabbru s-siti ġodda għas-supercomputers mill-EuroHPC JU f'Ġunju 2022, b'wieħed minnhom ikun l-ewwel supercomputer fuq skala eksa tal-Ewropa: JUPITER, se jiġi ospitat fiċ-Ċentru tas-Supercomputing ta' Jülich fil-Ġermanja.
F'Ottubru 2022, l-EuroHPC JU ħabbret ukoll sitt siti li se jospitaw il-computers kwantistiċi, li se jiġu integrati mas-supercomputers eżistenti.
Barra minn hekk, fl-2023 mistennija titnieda sejħa għat-tieni supercomputer Ewropew fuq skala eksa, kif ukoll il-varar ta' supercomputers u computers kwantistiċi addizzjonali fl-2023 u lil hinn.
CINECA huwa konsorzju mingħajr skop ta' qligħ, magħmul minn 70 università Taljana, minn 40 istituzzjoni nazzjonali u mill-Ministeri Taljani tal-Universitajiet u tar-Riċerka, u tal-Edukazzjoni.
Il-ħames pajjiżi parteċipanti mill-EuroHPC JU huma: Il-Greċja, l-Ungerija, l-Awstrija, is-Slovenja u s-Slovakkja.
LEONARDO issa ngħaqad mas-supercomputers eżistenti tal-EuroHPC JU: Discoverer fil-Bulgarija, MeluXina fil-Lussemburgu, Vega fis-Slovenja, Karolina fiċ-Ċekja, u LUMI fil-Finlandja.
L-Impriża Konġunta għall-Computing ta' Prestazzjoni Għolja Ewropew (EuroHPC JU) hija entità legali u ta' finanzjament maħluqa fl-2018 biex tippermetti li l-UE u l-pajjiżi parteċipanti tal-EuroHPC jikkoordinaw l-isforzi tagħhom u jiġbru flimkien ir-riżorsi tagħhom bl-għan li l-Ewropa ssir mexxejja dinjija fis-supercomputing.
F'Lulju 2021, il-Kunsill adotta r-Regolament dwar l-EuroHPC JU, li wassal għal investiment ulterjuri ta' €7 biljun.
Stqarrija għall-istampa l-EuroHPC JU:
Impriża Konġunta għall-Computing ta' Prestazzjoni Għolja Ewropew
Skeda informattiva: Impriża Konġunta għall-Computing ta' Prestazzjoni Għolja Ewropew
Għamilna pass ieħor importanti lejn it-tisħiħ tal-infrastruttura tar-riċerka u l-innovazzjoni avvanzata fl-Ewropa.
B’kapaċità ta’ potenza ta’ computing ta’ kważi 250 miljun biljun kalkolu kull sekonda, il-LEONARDO se jgħammar lill-Ewropa b’computing ta’ prestazzjoni għolja u kapaċità tad- <em>data</em> ta’ kategorija mondjali.
LEONARDO flimkien mas-supercomputers l-oħra kollha ffinanzjati mill-UE se jippermettu skoperti xjentifiċi, pereżempju, fir-riċerka dwar il-mediċina personalizzata u l-klima b’pass ħafna aktar mgħaġġel milli kien possibbli qabel, u b’hekk iwittu t-triq għal saħansitra aktar eċċellenza Ewropea f’rilevanza dinjija.
Bis-supercomputer LEONARDO kklassifikat fost l-aqwa erba’ supercomputers fid-dinja u b’sitt supercomputers avvanzati oħra li diġà bdew jintużaw, u li qed joperaw, madwar l-Ewropa kollha, bdejna nrawmu infrastruttura formidabbli ta’ computing tal-ogħla livell għad-deċennji li ġejjin.
Dan se jservi ta’ katalist biex tingħata spinta ulterjuri lill-eċċellenza xjentifika u lill-kreattività industrijali tagħna u biex l-Ewropa ssir l-ewwel għażla biex tattira u tipproduċi riċerka u innovazzjoni rivoluzzjonarji.
Illum, il-Kummissjoni Ewropea ddeċidiet li tirreġistra Inizjattiva taċ-Ċittadini Ewropej (IĊE) intitolata 'Jum Ewropew ta' “Whatever it Takes”'.
B'referenza għad-dikjarazzjoni magħmula mill-eks President tal-Bank Ċentrali Ewropew, Mario Draghi, fis-26 ta' Lulju 2012, l-Inizjattiva tappella għall-istituzzjonalizzazzjoni tal-Jum Ewropew ta' “Whatever it Takes” bħala “att simboliku ta' pan-Europeaniżmu”.
L-organizzaturi għandhom l-għan li jimmarkaw kapitlu tar-reżiljenza funzjonali tal-UE u l-kapaċitajiet ewlenin għall-istituzzjonijiet, in-nazzjonijiet u s-soċjetajiet biex ikunu mutur tal-progress filwaqt li jinnavigaw żminijiet ta' ġestjoni ta' kriżijiet multipli.
Peress li l-Inizjattiva taċ-Ċittadini Ewropej tissodisfa l-kundizzjonijiet formali, il-Kummissjoni tqis li hija legalment ammissibbli.
Il-Kummissjoni għadha ma analizzatx is-sustanza tal-proposta f'dan l-istadju.
Il-Kummissjoni tista' tiddeċiedi li tipproċedi bit-talba jew le, u tkun meħtieġa tagħti r-raġunijiet tagħha għal dan.
L-Inizjattiva taċ-Ċittadini Ewropej ġiet introdotta bit-Trattat ta' Liżbona bħala għodda għat-tfassil tal-aġenda f'idejn iċ-ċittadini.
Ingħatat bidu b'mod uffiċjali f'April 2012.
Ladarba tiġi rreġistrata b'mod formali, l-Inizjattiva taċ-Ċittadini Ewropej tippermetti li miljun ċittadin minn tal-anqas seba' Stati Membri tal-UE jistiednu lill-Kummissjoni Ewropea tipproponi atti legali f'oqsma fejn għandha s-setgħa li taġixxi.
Sa mill-bidu tal-IĊE, il-Kummissjoni rċeviet 120-il talba biex tniedi Inizjattiva taċ-Ċittadini Ewropej, li 96 minnhom kienu ammissibbli u b'hekk ikkwalifikaw biex jiġu rreġistrati.
Bid-deċiżjoni tal-lum l-għadd ta' inizjattivi rreġistrati din is-sena laħaq għaxra (10).
Jum Ewropew ta' “Whatever it Takes”
Inizjattivi li bħalissa qed jiġbru l-firem
Forum tal-Inizjattiva taċ-Ċittadini Ewropej
Kampanja #EUTakeTheInitiative
Illum, il-Kummissjoni nediet iċ-ċiklu tas-Semestru Ewropew tal-2023 għall-koordinazzjoni tal-politika ekonomika.
Il-pakkett huwa bbażat fuq it-Tbassir Ekonomiku tal-Ħarifa 2022 li wera li wara l-ewwel nofs tas-sena b'saħħtu, l-ekonomija tal-UE issa daħlet f'fażi ħafna aktar diffiċli.
Filwaqt li azzjoni ta' politika rapida u kkoordinata tajjeb matul il-pandemija tal-COVID-19 qed tagħti l-frott, il-konsegwenzi tal-invażjoni tal-Ukrajna mir-Russja jippreżentaw sfidi multipli u kumplessi lill-UE.
Il-prezzijiet tal-enerġija storikament għoljin, ir-rati ta' inflazzjoni għoljin, in-nuqqas ta' provvista, il-livelli ogħla ta' dejn u ż-żieda fil-kostijiet tas-self qed jaffettwaw l-attività tan-negozju u jnaqqsu l-kapaċità tal-akkwist tal-unitajiet domestiċi.
Dawn l-isfidi jitolbu azzjoni koordinata biex tiġi żgurata provvista tal-enerġija adegwata u affordabbli, tiġi ssalvagwardjata l-istabbiltà ekonomika u finanzjarja, u jiġu protetti l-unitajiet domestiċi u l-kumpaniji vulnerabbli filwaqt li tiġi ppreservata s-sostenibbiltà tal-finanzi pubbliċi.
Fl-istess ħin, hija meħtieġa azzjoni rapida biex tingħata spinta lit-tkabbir potenzjali u l-ħolqien ta' impjiegi ta' kwalità u jitwettqu t-tranżizzjonijiet ekoloġiċi u diġitali.
Il-koordinazzjoni tal-politika ekonomika permezz tas-Semestru Ewropew se tgħin lill-Istati Membri jilħqu dawn l-objettivi billi jistabbilixxu l-prijoritajiet u jipprovdu gwida ta' politika ċara u kkoordinata tajjeb għas-sena li ġejja.
Stħarriġ Annwali dwar it-Tkabbir Sostenibbli
L-Istħarriġ Annwali dwar it-Tkabbir Sostenibbli ta' din is-sena jippreżenta aġenda ambizzjuża biex jissaħħu aktar ir-reazzjonijiet ta' politika kkoordinati tal-UE biex jittaffew l-impatti negattivi tax-xokkijiet tal-enerġija fit-terminu qasir.
Fl-istess ħin, huwa kruċjali li tkompli tiżdied ir-reżiljenza soċjali u ekonomika u jitrawwem tkabbir sostenibbli u inklużiv fit-terminu medju, filwaqt li tinżamm il-flessibbiltà biex jiġu indirizzati sfidi ġodda.
Dan l-approċċ huwa f'konformità mal-Għanijiet ta' Żvilupp Sostenibbli tan-NU, li huma parti integrali mis-Semestru Ewropew.
L-erba' prijoritajiet tas-Semestru Ewropew jibqgħu: il-promozzjoni tas-sostenibbiltà ambjentali, il-produttività, il-ġustizzja u l-istabbiltà makroekonomika, bil-ħsieb li titrawwem is-sostenibbiltà kompetittiva.
Il-Faċilità għall-Irkupru u r-Reżiljenza, b'baġit ta' EUR 723,8 biljun f'għotjiet u self, qed tkompli tipprovdi fluss kostanti ta' investimenti fin-negozji, fl-infrastruttura u fil-ħiliet Ewropej, u qed tappoġġa aġenda ta' riforma ambizzjuża sal-2026.
Mil-lum, il-Kummissjoni approvat 26 Pjan nazzjonali għall-Irkupru u r-Reżiljenza, li kollha ġew approvati mill-Kunsill.
Sa issa, il-pagamenti żborżati permezz tal-Faċilità jammontaw għal aktar minn EUR 135 biljun.
REPowerEU, il-pjan tal-UE biex telimina malajr id-dipendenza tal-UE fuq il-fjuwils fossili Russi, se jimmobilizza riżorsi addizzjonali biex tiżdied ir-reżiljenza tas-sistemi tal-enerġija tal-UE u jipprevjeni l-faqar enerġetiku permezz ta' investimenti u riformi mmirati.
Opinjonijiet dwar l-abbozzi tal-pjanijiet baġitarji ta' Stati Membri taż-Żona tal-Euro
Il-Kummissjoni vvalutat il-konsistenza tal-abbozzi tal-pjanijiet baġitarji għall-2023 mar-Rakkommandazzjonijiet tal-Kunsill ta' Lulju 2022.
Huma jieħdu f'kunsiderazzjoni l-applikazzjoni kontinwa fl-2023 tal-klawżola liberatorja ġenerali tal-Patt ta' Stabbiltà u Tkabbir.
Skont ir-rakkomandazzjonijiet fiskali għall-2023, l-Istati Membri b'dejn baxx u medju għandhom jiżguraw li t-tkabbir tan-nefqa kurrenti primarja ffinanzjata nazzjonalment ikun f'konformità ma' pożizzjoni ta' politika ġeneralment newtrali.
L-Istati Membri b'dejn għoli ġew rakkomandati biex jiżguraw politika fiskali prudenti, b'mod partikolari billi jillimitaw it-tkabbir tan-nefqa kurrenti primarja ffinanzjata nazzjonalment taħt it-tkabbir tal-output potenzjali fit-terminu medju.
Il-Kummissjoni tistieden lill-Belġju, lill-Portugall, lill-Awstrija, lil-Litwanja, lill-Ġermanja, lill-Estonja, lil-Lussemburgu, lin-Netherlands, lis-Slovenja u lis-Slovakkja biex jieħdu l-miżuri meħtieġa fil-proċess baġitarju nazzjonali biex jiżguraw li l-baġits tagħhom għall-2023 ikunu kompletament f'konformità mar-Rakkomandazzjonijiet tal-Kunsill.
Minħabba li l-Kroazja se tissieħeb fiż-Żona tal-Euro fl-1 ta' Jannar 2023, il-Kummissjoni tilqa' d-deċiżjoni tagħha li tippreżenta abbozz ta' pjan baġitarju għall-ewwel darba.
Rakkomandazzjoni għaż-Żona tal-Euro
Din ir-rakkomandazzjoni tippreżenta pariri mfassla apposta għall-Istati Membri taż-Żona tal-Euro għall-perjodu 2023-2024 dwar dawk is-suġġetti li jaffettwaw il-funzjonament taż-Żona tal-Euro kollha kemm hi.
L-Istati Membri taż-Żona tal-Euro għandhom:
Rapport dwar il-Mekkaniżmu ta' Twissija
Ir-Rapport dwar il-Mekkaniżmu ta' Twissija huwa eżerċizzju ta' eżami analitiku biex jiġu identifikati r-riskji ta' żbilanċi makroekonomiċi potenzjali.
Huwa jidentifika l-Istati Membri li għalihom huma meħtieġa analiżijiet fil-fond biex jiġi vvalutat jekk humiex affettwati minn żbilanċi li jeħtieġu azzjoni politika.
Ir-Rapport dwar il-Mekkaniżmu ta' Twissija ta' din is-sena jikkonkludi li l-analiżijiet fil-fond huma ġġustifikati għal 17-il Stat Membru: Ċipru, Franza, il-Ġermanja, il-Greċja, l-Italja, in-Netherlands, il-Portugall, ir-Rumanija, Spanja u l-Iżvezja (li kienu soġġetti għal analiżi fil-fond fiċ-ċiklu annwali preċedenti tas-sorveljanza tal-Proċedura ta' Żbilanċ Makroekonomiku), kif ukoll iċ-Ċekja, l-Estonja, l-Ungerija, il-Latvja, il-Litwanja, il-Lussemburgu u s-Slovakkja (li ma kinux soġġetti għal analiżi fil-fond fl-2021/2022).
Proposta għal Rapport Konġunt dwar l-Impjiegi
Il-proposta għar-Rapport Konġunt dwar l-Impjiegi (Joint Employment Report, JER) tikkonferma li s-suq tax-xogħol tal-UE rkupra kompletament mill-pandemija tal-COVID-19, u wera prestazzjoni b'saħħitha u qabeż il-livelli tal-impjiegi ta' qabel il-pandemija mit-tielet kwart tal-2021.
Minkejja it-tkabbir b'saħħtu, iż-żgħażagħ, in-nisa, u l-gruppi vulnerabbli, bħal persuni b'diżabilità jew bi sfond ta' migrazzjoni, jeħtieġu aktar appoġġ biex jissieħbu fis-suq tax-xogħol.
Il-politiki li jgħinu lill-ħaddiema jiksbu l-ħiliet l-aktar imfittxija jeħtieġ li jissaħħu biex jittaffew ir-riskji ta' nuqqas kbir ta' ħaddiema u ħiliet u biex jiġu appoġġati t-tranżizzjonijiet minn impjieg għall-ieħor fi swieq tax-xogħol li qed jinbidlu, speċjalment fl-isfond tat-tranżizzjonijiet ekoloġiċi u diġitali.
Il-promozzjoni ta' tranżizzjonijiet ġusti fis-suq tax-xogħol hija importanti biex jintlaħqu l-miri ewlenin tal-UE għall-2030 dwar l-impjiegi u l-ħiliet, li huma integrati fil-JER.
Iż-żidiet fil-prezzijiet mill-2021, aċċellerati mill-gwerra ta' aggressjoni tar-Russja kontra l-Ukrajna, poġġew pressjoni kemm fuq l-ekonomija tal-UE kif ukoll fuq l-unitajiet domestiċi.
It-tkabbir tal-PDG reali naqas fir-rebbiegħa 2022 u l-introjtu tal-unitajiet domestiċi f'termini reali naqas għall-ewwel darba mill-pandemija tal-COVID-19.
F'dan il-kuntest, in-negozjar kollettiv u l-pagi minimi ġusti u adegwati huma għodod b'saħħithom biex tiġi ppreservata l-kapaċità tal-akkwist tal-pagi filwaqt li jiġu promossi l-impjiegi.
Biex dan jiġi kkomplementat, għandha tittieħed azzjoni biex jittejbu l-kopertura u l-adegwatezza tal-protezzjoni tal-introjtu minimu.
Dan se jikkontribwixxi wkoll għall-miri ewlenin tal-UE għall-2030 dwar l-impjiegi u t-tnaqqis tal-faqar.
Rapporti dwar is-sorveljanza ta' wara l-programm
Is-sorveljanza ta' wara l-programm tivvaluta l-kapaċità ta' ħlas lura tal-Istati Membri li bbenefikaw minn programmi ta' assistenza finanzjarja.
Ir-rapporti dwar is-sorveljanza ta' wara l-programm għall-Irlanda, il-Greċja, Spanja, Ċipru u l-Portugall jikkonkludu li l-ħames Stati Membri kollha jżommu l-kapaċità li jħallsu lura d-dejn tagħhom.
Ir-rapport tal-lum dwar is-sorveljanza ta' wara l-programm għall-Greċja huwa l-ewwel wieħed imħejji għall-pajjiż, wara t-tmiem tal-qafas ta' sorveljanza msaħħa f'Awwissu 2022.
Ir-rapport isib li l-Greċja ħadet l-azzjonijiet meħtieġa biex tissodisfa l-impenji tagħha, minkejja ċ-ċirkostanzi diffiċli minħabba l-gwerra ta' aggressjoni tar-Russja kontra l-Ukrajna.
Dan ir-rapport jista' jservi bħala bażi għall-Grupp tal-Euro biex jiddeċiedi dwar ir-rilaxx tas-segment finali ta' miżuri ta' dejn kontinġenti għall-politika miftiehma f'Ġunju 2018.
Il-Kummissjoni tistieden lill-Grupp tal-Euro u lill-Kunsill biex jiddiskutu d-dokumenti ppreżentati llum u japprovaw il-gwida offruta.
Il-Kummissjoni tistenna bil-ħerqa wkoll li tinvolvi ruħha fi djalogu kostruttiv mal-Parlament Ewropew dwar il-kontenut ta' dan il-pakkett u dwar kull pass sussegwenti fiċ-ċiklu tas-Semestru Ewropew.
Is-Semestru Ewropew jipprovdi qafas għall-koordinazzjoni tal-politiki ekonomiċi u tal-impjiegi tal-Istati Membri.
Sa mill-introduzzjoni tiegħu fl-2011, dan sar forum stabbilit sew biex jiġu diskussi l-isfidi tal-politika fiskali, ekonomika u tal-impjiegi tal-pajjiżi tal-UE bi kronoloġija annwali komuni.
Huwa jkompli jaqdi dan ir-rwol fil-fażi ta' rkupru u fl-avvanz tat-tranżizzjoni ekoloġika u diġitali.
Il-Faċilità għall-Irkupru u r-Reżiljenza hija l-punt fokali ta' NextGenerationEU b'EUR 723,8 biljun f'self u għotjiet li jappoġġaw ir-riformi u l-investimenti mwettqa mill-pajjiżi tal-UE.
L-għan tagħha huwa li jittaffa l-impatt ekonomiku u soċjali tal-pandemija tal-coronavirus u biex l-ekonomiji u s-soċjetajiet Ewropej isiru aktar sostenibbli, reżiljenti u mħejjija aħjar għall-isfidi u l-opportunitajiet tat-tranżizzjonijiet ekoloġiċi u diġitali.
Mistoqsijiet u tweġibiet dwar is-Semestru Ewropew tal-2023: Il-Pakkett tal-Ħarifa
Il-Pakkett tal-Ħarifa tas-Semestru Ewropew - Dokumenti
Tbassir Ekonomiku tal-Ħarifa 2022
Il-pjan REPowerEU
L-Ewropa llum qed tiffaċċja xi sfidi ekonomiċi u soċjali qawwija minħabba l-gwerra ta’ aggressjoni tar-Russja kontra l-Ukrajna.
Kif nagħmluha ċara fis-Semestru Ewropew tal-lum, huwa importanti li nikkoordinaw il-politiki tagħna madwar l-UE sabiex inkunu nistgħu negħlbu aħjar id-diffikultajiet immedjati u nsaħħu l-prospetti ekonomiċi tagħna fit-tul.
Il-prijoritajiet tagħna huma ċari: l-iżgurar ta’ provvisti tal-enerġija affordabbli u l-protezzjoni ta’ unitajiet domestiċi u kumpaniji vulnerabbli minn prezzijiet għoljin tal-enerġija.
Il-prosperità futura tagħna tiddependi fuq l-istimolu tal-innovazzjoni u l-ħolqien ta’ kumpaniji kompetittivi b’forza tax-xogħol b’livell għoli ta’ ħiliet li tkun adattata għall-futur ekoloġiku u diġitali.
Hekk kif qed infittxu li niġġieldu l-inflazzjoni, irridu niżguraw li l-politika fiskali ma tikkontradixxix il-politika monetarja, u għalhekk għandna nevitaw stimolu fiskali fuq bażi wiesgħa.
L-Istati Membri għandhom jagħmlu użu sħiħ mill-finanzjament tal-RRF u tar-REPowerEU biex jagħmlu investimenti kbar, filwaqt li jsegwu riformi strutturali.
“L-ekonomija Ewropea qed tiffaċċja sena ta’ sfidi.
Iżda jekk nibqgħu magħqudin u nsegwu rispons ta’ politika kkoordinat, ninsabu f’pożizzjoni tajba biex niffaċċjawhom.
Ir-rakkomandazzjoni li ppreżentajna llum għaż-Żona tal-Euro – li dalwaqt tilqa’ lill-Kroazja bħala l-għoxrin membru tagħha – toffri pjan ta’ azzjoni għal rispons bħal dan.
Madankollu, il-valutazzjoni tagħna tal-abbozz tal-pjanijiet baġitarji għall-2023 turi stampa mħallta.
Minn naħa waħda, hija aħbar tajba li l-Istati Membri kollha qed jippjanaw li jiffinanzjaw l-investiment pubbliku għat-tranżizzjoni ekoloġika u diġitali u s-sigurtà tal-enerġija; Min- naħa l-oħra, il-biċċa l-kbira tal-miżuri ta’ appoġġ għall-enerġija mħabbra sa issa għal darba oħra jonqsu milli jimmiraw lejn dawk l-aktar vulnerabbli.
Billi l-prezzijiet tal-enerġija mistennija jibqgħu għolja is-sena d-dieħla u l-miżuri ta’ appoġġ x’aktarx li jiġu estiżi, huwa urġenti li d-disinn tagħhom jiġi adattat biex jiġi evitat piż kbir bla bżonn fuq il-finanzi pubbliċi - u biex jinżammu l-inċentivi għat-tnaqqis tal-konsum tal-fjuwils fossili.
Is-suq tax-xogħol irkupra b’suċċess mix-xokk tal-COVID-19, iżda jeħtieġ li nibqgħu viġilanti wara l-kriżi tal-enerġija u l-gwerra ta’ aggressjoni tar-Russja kontra l-Ukrajna.
It-tnaqqis fir-ritmu ekonomiku, iż-żieda fil-prezzijiet tal-enerġija u l-limitazzjonijiet fil-ktajjen tal-provvista jista’ jkollhom impatt kbir fuq l-impjiegi.
Fil-kuntest attwali ta’ inflazzjoni għolja, l-iżvilupp tal-pagi għandu jipproteġi l-kapaċità tal-akkwist tal-ħaddiemi bil-paga, b’mod partikolari għal ħaddiema bil-paga baxxa u bil-paga minima, filwaqt li jirrifletti l-kundizzjonijiet soċjoekonomiċi u jippreserva l-kompetittività.
Protezzjoni soċjali adegwata, inkluż introjtu minimu, hija vitali wkoll għall-preservazzjoni tal-għajxien.
It-Tnejn 28 ta' Novembru 2022 09:00 Laqgħa mal-President tal-Kummissjoni tal-Unjoni Afrikana Moussa Faki Il-Ħamis 1 ta' Diċembru 2022 Beijing, iċ-Ċina Laqgħa mal-President Xi Jinping
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Edukazzjoni, Żgħażagħ, Kultura u Sport, 28-29 ta' Novembru 2022 Rakkomandazzjoni dwar "perkorsi għas-suċċess fl-iskola", dibattiti ta' orjentazzjoni dwar is-Sena Ewropea taż-Żgħażagħ 2022 u dwar kif il-kriżijiet reċenti jistgħu jinbidlu f'opportunità għall-iżvilupp tal-isport kif ukoll diskussjoni dwar is-solidarjetà mas-settur kulturali Ukren ser ikunu fiċ-ċentru tal-Kunsill Edukazzjoni, Żgħażagħ, Kultura u Sport.
Aqra iktar
Kunsill Affarijiet Barranin (Żvilupp), 28 ta' Novembru 2022 Il-ministri ser jagħtu segwitu għas-summit bejn l-UE u l-Unjoni Afrikana u ser jaqsmu l-fehmiet tagħhom mal-President tal-Kummissjoni tal-Unjoni Afrikana, Moussa Faki.
L-istati membri ser jiddiskutu wkoll ir-rispons ta' Tim Ewropa għall-kriżijiet b'enfasi fuq l-Ukrajna u l-Afganistan.
Aqra iktar
Laqgħa ministerjali bejn l-UE u l-Organizzazzjoni tal-Istati Afrikani, tal-Karibew u tal-Paċifiku (OSAKP), 29 ta' Novembru 2022 Wara tliet snin ta' ffukar fuq il-futur tar-relazzjonijiet bejn l-UE u l-OSAKP, il-ministri taż-żewġ naħat ser jiltaqgħu fi Brussell fid-29 ta' Novembru biex jaqsmu l-fehmiet tagħhom dwar il-ħafna kwistjonijiet ta' importanza għas-Sħubija.
Aqra iktar
Kunsill Kompetittività (Suq intern u industrija), 1 ta' Diċembru 2022 Il-ministri responsabbli għas-suq intern u l-industrija ser jiltaqgħu fi Brussell u għandhom l-għan li jadottaw pożizzjoni tal-Kunsill dwar l-Att dwar iċ-Ċipep, id-direttiva dwar id-diliġenza dovuta tas-sostenibbiltà korporattiva u r-regolament dwar il-protezzjoni tal-indikazzjoni ġeografika għall-prodotti artiġjanali u industrijali.
Aqra iktar
Kunsill Kompetittività (Riċerka u spazju), 2 ta' Diċembru 2022 Il-ministri responsabbli għar-riċerka u l-ispazju ser jiltaqgħu biex jiddiskutu l-infrastrutturi tar-riċerka u l-Aġenda Ewropea Ġdida għall-Innovazzjoni.
L-isfruttament tad-data spazjali tal-UE wkoll ser ikun fuq l-aġenda.
Aqra iktar
Kunsill Trasport, Telekomunikazzjoni u Enerġija (Trasport), 5 ta' Diċembru 2022 Il-Kunsill huwa mistieden jadotta approċċ ġenerali dwar ir-regolament rivedut għan-Network Trans-Ewropew tat-Trasport (TEN-T), japprova konklużjonijiet dwar l-iżvilupp li għaddej tat-trasport fl-ilmijiet navigabbli interni (NAIADES III) u jiddiskuti s-sitwazzjoni attwali tal-fajls leġiżlattivi attwali fil-qasam tat-trasport.
Aqra iktar
Kunsill Trasport, Telekomunikazzjoni u Enerġija (Telekomunikazzjoni), 6 ta' Diċembru 2022 Il-Kunsill mistenni jadotta approċċ ġenerali dwar l-Att dwar l-Intelliġenza Artifiċjali (IA) u r-regolament li jistabbilixxi qafas għall-identità diġitali Ewropea (eID), u jieħu nota tar-rapporti ta' progress fir-regolament dwar regoli armonizzati dwar l-aċċess ġust u l-użu tad-data (l-Att dwar id-Data) u dwar fir-regolament dwar ir-rekwiżiti orizzontali taċ-ċibersigurtà għal prodotti b'elementi diġitali (l-Att dwar ir-Reżiljenza Ċibernetika).
Il-ministri ser ikollhom ukoll dibattitu ta' orjentazzjoni dwar il-ħiliet diġitali għad-deċennju diġitali.
Aqra iktar
Kunsill Affarijiet Ekonomiċi u Finanzjarji, 6 ta' Diċembru 2022 Il-Kunsill ser jiddiskuti l-komunikazzjoni dwar ir-rieżami tal-governanza ekonomika, ir-reviżjoni tad-direttiva dwar it-tassazzjoni fuq l-enerġija u s-Semestru Ewropew 2023.
Aqra iktar
Kunsill Ġustizzja u Affarijiet Interni, 8-9 ta' Diċembru 2022 Il-ministri għall-affarijiet interni ser jiddiskutu l-applikazzjoni sħiħa tal-acquis ta' Schengen fil-Bulgarija, il-Kroazja u r-Rumanija u ser jikkunsidraw l-istat ġenerali taż-żona Schengen.
Il-ministri ser jivvalutaw il-progress fir-regolament dwar il-prevenzjoni u l-ġlieda kontra l-abbuż sesswali tat-tfal.
Huma ser ikollhom ukoll skambju ta' fehmiet dwar id-dimensjoni esterna tal-migrazzjoni u s-sitwazzjoni tul ir-rotot migratorji ewlenin, kif ukoll dwar l-aspetti tal-affarijiet interni fir-rigward tal-aggressjoni tar-Russja kontra l-Ukrajna.
Il-ministri għall-ġustizzja ser jimmiraw li jadottaw approċċi ġenerali dwar id-diġitalizzazzjoni tal-kooperazzjoni ġudizzjarja u dwar id-direttiva dwar il-kriminalità ambjentali.
Huma ser jiddiskutu d-direttiva kontra l-kawżi strateġiċi kontra l-parteċipazzjoni pubblika (SLAPP) u ser ikollhom skambju ta' fehmiet dwar il-ġlieda kontra l-antisemitiżmu.
Il-ministri beħsiebhom jadottaw konklużjonijiet dwar il-ġlieda kontra l-impunità fir-rigward ta' reati mwettqa b'rabta mal-gwerra ta' aggressjoni tar-Russja kontra l-Ukrajna.
Aqra iktar
Kunsill Impjiegi, Politika Soċjali, Saħħa u Affarijiet tal-Konsumatur (Impjiegi u Politika Soċjali), 8 ta' Diċembru 2022 Il-ministri għall-impjiegi u l-affarijiet soċjali ser ifittxu li jilħqu pożizzjoni tal-Kunsill dwar żewġ direttivi proposti: dwar it-titjib tal-kondizzjonijiet tax-xogħol fix-xogħol fuq il-pjattaformi u dwar il-protezzjoni tal-ħaddiema mir-riskji relatati mal-esponiment għall-asbestos.
Fuq l-aġenda wkoll: l-istrateġija Ewropea għall-Kura u s-Semestru Ewropew.
Aqra iktar
Kunsill Impjiegi, Politika Soċjali, Saħħa u Affarijiet tal-Konsumatur (Saħħa), 9 ta' Diċembru 2022 Il-ministri għas-saħħa beħsiebhom jadottaw rakkomandazzjoni ġdida dwar l-iskrinjar tal-kanċer u ser jiddiskutu l-kwistjoni tal-akkwist tal-vaċċini kontra l-COVID-19.
Aqra iktar
Avvenimenti oħrajn
Il-Grupp tal-Euro, 5 ta' Diċembru 2022
Is-summit UE-Balkani tal-Punent f'Tirana, 6 ta' Diċembru 2022
Kalendarju indikattiv tal-laqgħat taħt il-presidenza Ċeka (1 ta' Lulju - 31 ta' Diċembru 2022)
Sit web tal-presidenza Ċeka
Illum il-Kunsill approva konklużjonijiet li jitolbu rispons proattiv u antiċipatorju għall-kriżijiet .
Id-degradazzjoni ambjentali u t-tibdil fil-klima, il-gwerra ta' aggressjoni mir-Russja kontra l-Ukrajna u l-pandemija tal-COVID-19 kollha wrew il-karattru interkonness u sistemiku tar-riskji tal-lum kif ukoll il-potenzjal tagħhom li jevolvu f'diżastri b'effetti kaskata.
F'dan il-kuntest, il-Kunsill talab lill-Kummissjoni, lis-Servizz Ewropew għall-Azzjoni Esterna u lill-istati membri biex iwettqu l-bidla minn rispons reattiv għall-kriżijiet għal azzjoni aktar proattiva , filwaqt li enfasizza l-importanza ta' tnaqqis tar-riskju ta' diżastri (DRR) effettiv, azzjoni antiċipatorja u żvilupp infurmat dwar ir-riskju.
Il-Kunsill jirrikonoxxi r-rabtiet bejn il-fraġilità, il-konflitt u d-diżastri, u qed jimmira għal proċessi ta' DRR parteċipattivi u inklużivi u għal azzjoni antiċipatorja f'konformità mar-rabta tripla bejn l-aspett umanitarju, l-iżvilupp u l-paċi.
Konklużjonijiet tal-Kunsill dwar it-Tnaqqis tar-Riskju ta' Diżastri fl-azzjoni esterna tal-UE, 28 ta' Novembru 2022
Il-Kunsill adotta leġiżlazzjoni għal livell għoli komuni ta' ċibersigurtà madwar l-Unjoni kollha biex ikomplu jitjiebu r-reżiljenza u l-kapaċitajiet ta' rispons għall-inċidenti, kemm fis-settur pubbliku kif ukoll f'dak privat, u fl-UE kollha kemm hi.
Id-direttiva l-ġdida, imsejħa " NIS2" , ser tissostitwixxi d-direttiva attwali dwar is-sigurtà tan-networks u tas-sistemi tal-informazzjoni (id-Direttiva NIS).
Ma hemm l-ebda dubju li ċ-ċibersigurtà ser tibqa' sfida ewlenija għas-snin li ġejjin.
Ir-riskji għall-ekonomiji u għaċ-ċittadini tagħna huma enormi.
Illum ħadna pass ieħor biex intejbu l-kapaċità tagħna biex niġġieldu din it-theddida.
Ivan Bartoš, Viċi Prim Ministru Ċek għad-Diġitalizzazzjoni u Ministru għall-Iżvilupp Reġjonali
Ġestjoni u kooperazzjoni aktar b'saħħithom tar-riskji u tal-inċidenti NIS2 ser tistabbilixxi l-bażi għall-miżuri ta' ġestjoni tar-riskju ta' ċibersigurtà u għall-obbligi ta' rappurtar fis-setturi kollha li huma koperti mid-direttiva, bħall-enerġija, it-trasport, is-saħħa u l-infrastruttura diġitali.
Id-direttiva riveduta għandha l-għan li tarmonizza r-rekwiżiti taċ-ċibersigurtà u l-implimentazzjoni tal-miżuri taċ-ċibersigurtà fi stati membri differenti.
Biex tikseb dan, din tistabbilixxi regoli minimi għal qafas regolatorju kif ukoll mekkaniżmi għal kooperazzjoni effettiva fost l-awtoritajiet rilevanti f'kull stat membru.
Din taġġorna l-lista ta' setturi u attivitajiet li huma soġġetti għall-obbligi taċ-ċibersigurtà, u tipprevedi rimedji u sanzjonijiet biex jiġi żgurat l-infurzar.
Id-direttiva ser tistabbilixxi formalment in-Network Ewropew ta' Organizzazzjoni ta' Kollegament f'każ ta' Ċiberkriżijiet, EU-CyCLONe , li ser jappoġġa l-ġestjoni koordinata ta' inċidenti u kriżijiet taċ-ċibersigurtà fuq skala kbira .
Twessigħ tal-kamp ta' applikazzjoni tar-regoli Filwaqt li skont id-direttiva NIS l-antika l-istati membri kienu responsabbli biex jiddeterminaw liema entitajiet jissodisfaw il-kriterji biex jikkwalifikaw bħala operaturi ta' servizzi essenzjali, id-direttiva NIS2 il-ġdida tintroduċi regola dwar id- daqs massimu bħala regola ġenerali għall-identifikazzjoni tal-entitajiet regolati.
Dan ifisser li l-entitajiet kollha ta' daqs medju u kbir li joperaw fis-setturi jew li jipprovdu servizzi koperti mid-direttiva ser jaqgħu fi ħdan il-kamp ta' applikazzjoni tagħha.
Filwaqt li d-direttiva riveduta żżomm din ir-regola ġenerali, it-test tagħha jinkludi dispożizzjonijiet addizzjonali biex jiġu żgurati l- proporzjonalità , livell ogħla ta' ġestjoni tar-riskju u kriterji ċari ta' kritikalità biex l-awtoritajiet nazzjonali jkunu jistgħu jiddeterminaw liema entitajiet oħra huma koperti.
It-test jiċċara wkoll li d-direttiva mhux ser tapplika għal entitajiet li jwettqu attivitajiet f'oqsma bħad- difiża jew is-sigurtà nazzjonali, is-sigurtà pubblika u l-infurzar tal-liġi .
Il-ġudikatura, il-parlamenti u l-banek ċentrali huma esklużi wkoll mill-kamp ta' applikazzjoni tad-direttiva.
NIS2 ser tapplika wkoll għall-amministrazzjonijiet pubbliċi fil-livell ċentrali u reġjonali.
Barra minn hekk, l-istati membri jistgħu jiddeċiedu li din tapplika wkoll għal entitajiet bħal dawn fil-livell lokali.
Bidliet oħra introdotti mil-liġi l-ġdida Barra minn hekk, id-direttiva l-ġdida ġiet allinjata mal- leġiżlazzjoni speċifika għas-settur , b'mod partikolari l-att dwar ir-reżiljenza operazzjonali diġitali għas-settur finanzjarju (DORA) u d-direttiva dwar ir-reżiljenza tal-entitajiet kritiċi (CER), biex tingħata ċertezza legali u tiġi żgurata l-koerenza bejn NIS2 u dawn l-atti.
Mekkaniżmu volontarju ta' tagħlim bejn il-pari ser iżid il-fiduċja reċiproka u t-tagħlim minn prattiki u esperjenzi tajbin fl-Unjoni, u b'hekk jikkontribwixxi għall-ksib ta' livell għoli komuni ta' ċibersigurtà.
Il-leġiżlazzjoni l-ġdida tissimplifika wkoll l-obbligi ta' rappurtar sabiex jiġi evitat rappurtar żejjed u piż eċċessiv fuq l-entitajiet koperti.
Il‐passi li jmiss Id-direttiva ser tiġi ppubblikata f' Il-Ġurnal Uffiċjali tal-Unjoni Ewropea fil-jiem li ġejjin, u ser tidħol fis-seħħ fl-20 jum wara li tiġi ppubblikata.
L-istati membri ser ikollhom 21 xahar mid-dħul fis-seħħ tad-direttiva biex matulhom jinkorporaw id-dispożizzjonijiet fid-dritt nazzjonali tagħhom.
Direttiva dwar miżuri għal livell għoli komuni ta' ċibersigurtà madwar l-Unjoni kollha (PE-CONS 32/22)
Abbozz ta' direttiva dwar miżuri għal livell għoli komuni ta' ċibersigurtà madwar l-Unjoni kollha – approċċ ġenerali tal-Kunsill
Ċibersigurtà: kif l-UE tindirizza t-theddid ċibernetiku (informazzjoni ġenerali)
Kif l-UE twieġeb għall-kriżijiet u tibni r-reżiljenza
Illum il-Kunsill adotta unanimament deċiżjoni li żżid il-ksur ta' miżuri restrittivi mal-lista ta' "reati kriminali tal-UE" inkluża fit-Trattat dwar il-Funzjonament tal-UE.
L-UE wieġbet b'determinazzjoni għall-gwerra mhux provokata u mhux ġustifikata tar-Russja kontra l-Ukrajna.
Hija adottat għadd bla preċedent ta' sanzjonijiet immirati lejn l-ekonomija tar-Russja u li jfixklu l-kapaċità tagħha li tkompli b'din l-aggressjoni.
Biex jirnexxu, l-implimentazzjoni tagħhom teħtieġ sforz konġunt, u d-deċiżjoni tal-lum hija għodda essenzjali biex jiġi żgurat li jitwaqqaf kwalunkwe tentattiv biex jiġu evitati dawn il-miżuri.
Pavel Blažek, Ministru għall-Ġustizzja taċ-Ċekja
L-UE adottat għadd ta' miżuri restrittivi fil-kuntest tal-gwerra tar-Russja ta' aggressjoni kontra l-Ukrajna u huwa essenzjali li dawn il-miżuri jiġu implimentati bis-sħiħ.
Bħalissa l-istati membri għandhom definizzjonijiet differenti ta' x'jikkostitwixxi ksur ta' miżuri restrittivi u liema pieni għandhom jiġu applikati f'każ ta' ksur.
Dan jista' jwassal għal gradi differenti ta' infurzar tas-sanzjonijiet u riskju ta' ċirkomvenzjoni ta' dawn il-miżuri, li potenzjalment jippermettu lill-persuni sanzjonati jkomplu jaċċessaw l-assi tagħhom u jappoġġaw reġimi fil-mira tal-miżuri tal-UE.
L-inklużjoni tal-ksur ta' miżuri restrittivi fil-lista ta' "reati kriminali tal-UE" hija l-ewwel minn żewġ passi biex jiġi żgurat livell simili ta' infurzar tas-sanzjonijiet fl-UE kollha u biex jiġu skoraġġuti tentattivi biex jiġu evitati jew miksura miżuri tal-UE.
Il‐passi li jmiss Wara l-adozzjoni ta' din id-deċiżjoni, il-Kummissjoni Ewropea ser tippreżenta proposta għal direttiva li jkun fiha regoli minimi dwar id-definizzjoni ta' reati kriminali u pieni għall-ksur ta' miżuri restrittivi tal-UE.
L-abbozz ta' direttiva imbagħad jeħtieġ li jiġi diskuss u adottat mill-Kunsill u mill-Parlament Ewropew.
Kuntest Skont l-Artikolu 83(1) tat-Trattat dwar il-Funzjonament tal-UE, il-Parlament u l-Kunsill jistgħu jistabbilixxu regoli minimi dwar id-definizzjoni ta' reati kriminali u sanzjonijiet f'oqsma ta' kriminalità partikolarment gravi ta' dimensjoni transkonfinali.
L-oqsma ta' kriminalità li bħalissa huma elenkati f'dan l-artikolu huma t-terroriżmu, it-traffikar tal-bnedmin u l-isfruttament sesswali tan-nisa u t-tfal, it-traffikar illeċitu ta' droga, it-traffiku illeċitu ta' armi, il-ħasil tal-flus, il-korruzzjoni, il-falsifikazzjoni ta' mezzi ta' ħlas, il-kriminalità fl-informatika u l-kriminalità organizzata.
Fil-25 ta' Mejju 2022, il-Kummissjoni Ewropea ppreżentat proposta għal Deċiżjoni dwar l-estensjoni tal-lista ta' reati kriminali tal-UE biex tinkludi l-ksur ta' miżuri restrittivi tal-UE.
Deċiżjoni tal-Kunsill li tidentifika l-ksur ta' miżuri restrittivi bħala reat kriminali tal-UE
Il-Kunsill ta l-approvazzjoni finali tiegħu għar-regolament dwar is-sussidji barranin.
Ir-regolament jindirizza d-distorsjonijiet li jinħolqu minn sussidji li jingħataw minn pajjiżi mhux tal-UE lil kumpaniji li joperaw fis-suq uniku tal-UE.
Huwa jistabbilixxi r-regoli proċedurali biex jiġu investigati dawn is-sussidji fil-kuntest ta' konċentrazzjonijiet kbar u offerti fi proċeduri tal-akkwist pubbliku fuq skala kbira.
B'dan il-mod, ir-regolament għandu l-għan li jistabbilixxi mill-ġdid kompetizzjoni ġusta bejn il-kumpaniji kollha li joperaw fis-suq intern — kemm dawk Ewropej kif ukoll dawk mhux Ewropej.
L-UE hija l-akbar ekonomija fid-dinja.
Is-suq uniku tagħna huwa element importanti ta' prosperità ekonomika għaċ-ċittadini kollha.
Il-miżuri l-ġodda ser jagħtu s-setgħa lill-UE biex tinvestiga u tipprevjeni l-prattiki inġusti appoġġati minn xi pajjiżi mhux tal-UE.
Dan ser jippermetti lill-UE tiżgura kompetizzjoni ġusta u kondizzjonijiet ekwivalenti ta' kompetizzjoni għall-kumpaniji kollha.
Jozef Síkela, Ministru għall-Industrija u l-Kummerċ
Bħalissa, is-sussidji mogħtija mill-istati membri huma soġġetti għal konformità mar-regoli dwar l-għajnuna mill-istat, iżda ma hemm ebda strument tal-UE li jikkontrolla sussidji simili mogħtija minn pajjiżi mhux tal-UE .
Biex tiġi indirizzata din il-kwistjoni, ir-regolament dwar is-sussidji barranin jistabbilixxi qafas għall-Kummissjoni biex teżamina kwalunkwe attività ekonomika li tibbenefika minn sussidju mogħti minn pajjiż mhux tal-UE fis-suq intern.
Investigazzjoni dwar kontribuzzjonijiet finanzjarji Ir-regolament jipproponi tliet għodod biex il-Kummissjoni tinvestiga l-kontribuzzjonijiet finanzjarji minn awtorità pubblika f'pajjiż mhux tal-UE: żewġ għodod ta' awtorizzazzjoni minn qabel — biex jiġu żgurati kondizzjonijiet ekwivalenti ta' kompetizzjoni għall-akbar fużjonijiet u offerti fi proċeduri tal-akkwist pubbliku fuq skala kbira; għodda ġenerali ta' investigazzjoni tas-suq biex jiġu investigati s-sitwazzjonijiet l-oħra kollha tas-suq kif ukoll fużjonijiet ta' valur aktar baxx u proċeduri tal-akkwist pubbliku.
Il-kumpaniji ser ikollhom jinnotifikaw lill-Kummissjoni bil-fużjonijiet u l-akkwiżizzjonijiet jekk waħda mill-partijiet involuti jkollha fatturat fl-UE ta' mill-inqas €500 miljun u jkun hemm kontribuzzjoni finanzjarja barranija ta' mill-inqas €50 miljun.
Għal offerti fi proċeduri tal-akkwist pubbliku, il-limitu għall-akkwist huwa stabbilit għal mill-inqas €250 miljun .
Jekk impriża tonqos milli tikkonforma mar-regoli ta' notifika, il-Kummissjoni ser tkun tista' timponi multi u teżamina t-tranżazzjoni daqslikieku tkun ġiet innotifikata.
Bħala regola ġenerali (u soġġett għal eċċezzjonijiet fejn ikun applikabbli), il-Kummissjoni ser ikollha s-setgħa li tinvestiga sussidji barranin mogħtija sa ħames snin qabel id-dħul fis-seħħ tar-regolament fejn tali sussidji joħolqu distorsjoni fis-suq intern wara d-dħul fis-seħħ tar-regolament.
Bħalma jiġri fir-regoli tal-UE tal-għajnuna mill-istat, jekk il-Kummissjoni tidentifika l-eżistenza ta' sussidju barrani u li dan joħloq distorsjoni tal-kompetizzjoni, hija ser twettaq test tal-ibbilanċjar.
Din hija għodda biex jiġu vvalutati l-effetti pożittivi u negattivi ta' sussidju barrani.
Jekk l-effetti negattivi jegħlbu l-effetti pożittivi, il-Kummissjoni ser ikollha s-setgħa li timponi miżuri ta' rimedju, inkluż rimedji strutturali u mhux strutturali u l-ħlas lura tas-sussidju barrani, jew li taċċetta impenji mill-impriżi kkonċernati sabiex jirrimedjaw id-distorsjoni kkawżata mis-sussidju barrani.
Informazzjoni ġenerali Biex tindirizza l- lakuna regolatorja li teżisti fir-rigward tas-sussidji barranin fis-suq intern, fil-5 ta' Mejju 2021 il-Kummissjoni Ewropea ppreżentat il-proposta għal regolament dwar sussidji barranin li joħolqu distorsjoni fis-suq intern.
Dan ir-regolament iservi bħala għodda biex jiġu żgurati kondizzjonijiet ekwivalenti ta' kompetizzjoni għall-impriżi kollha li joperaw fis-suq uniku li jirċievu appoġġ minn stat membru tal-UE jew minn pajjiż mhux tal-UE.
Il‐passi li jmiss Wara li llum il-Kunsill approva l-pożizzjoni tal-Parlament Ewropew, l-att leġiżlattiv ġie adottat.
Wara li jiġi ffirmat mill-President tal-Parlament Ewropew u mill-President tal-Kunsill, ir-regolament ser jiġi ppubblikat f'Il-Ġurnal Uffiċjali tal-Unjoni Ewropea u ser jidħol fis-seħħ fl-20 jum wara dak tal-pubblikazzjoni tiegħu.
Regolament tal-Parlament Ewropew u tal-Kunsill dwar sussidji barranin li joħolqu distorsjoni fis-suq intern
Il-ministri għall-edukazzjoni tal-UE qablu dwar miżuri biex jonqos il-porzjon ta' dawk li jitilqu kmieni mill-edukazzjoni u t-taħriġ u biex jitnaqqas il-progress insuffiċjenti fil-qari, il-matematika u x-xjenza.
Rakkomandazzjoni dwar il-perkorsi għas-suċċess fl-iskola tappella lill-istati membri biex jiżviluppaw strateġiji għas-suċċess fl-iskola u biex jimminimizzaw l-effetti tal-istatus soċjoekonomiku fuq l-eżiti tal-edukazzjoni u t-taħriġ.
L-iskola u l-edukazzjoni huma l-pedament tas-suċċess u s-sodisfazzjon fil-ħajja.
Huwa għalhekk li ma nistgħux nippermettu li t-tfal tagħna jitilqu kmieni mill-iskola jew jispiċċaw it-taħriġ u l-edukazzjoni mingħajr profiċjenza fil-ħiliet bażiċi.
Il-benesseri huwa fattur ewlieni biex jitnaqqas it-tluq bikri mill-iskola u biex jiżdied l-għarfien tat-tfal fil-qari, il-matematika u x-xjenza.
Vladimír Balaš, ministru Ċek għall-Edukazzjoni, iż-Żgħażagħ u l-Isport
Titjib fir-rata tat-tluq bikri mill-iskola Ir-rakkomandazzjoni adottata llum tissostitwixxi rakkomandazzjoni tal-Kunsill tal-2011 dwar politiki biex jitnaqqas it-tluq bikri mill-iskola.
Mill-2010, ir-rata ta' dawk li jitilqu kmieni naqset bi 3.9 punti perċentwali.
Madankollu, b'medja ta' 9.7% fl-2021 madwar l-UE, il-porzjoni għadu ogħla mill-objettiv tal-UE ta' 9%.
Skont il-Monitor tal-Edukazzjoni u t-Taħriġ tal-2021, ir-rata ta' progress insuffiċjenti hija ta' 22.5% fil-qari, 22.9% fil-matematika u 22.3% fix-xjenza.
Il-benesseri bħala element ewlieni għas-suċċess fl-iskola Peress li r-riċerka tenfasizza li l-benesseri emozzjonali, soċjali u fiżiku fl-iskola huwa importanti biex jissaħħu l-possibbiltajiet tat-tfal u taż-żgħażagħ li jirnexxu fl-edukazzjoni u fil-ħajja, ir-rakkomandazzjoni trid li l-istati membri jagħtu attenzjoni speċjali lill-benesseri fl-iskola.
L-importanza li jiġi indirizzat il-benesseri biex tingħata spinta għas-suċċess fl-iskola kompliet tiżdied hekk kif il-pandemija tal-COVID-19 kellha effetti detrimentali fuq is-saħħa mentali u l-benesseri tal-istudenti b'mod ġenerali.
Prevenzjoni, intervent u kumpens Ir-rakkomandazzjoni tiffoka fuq l-istudenti fuq naħa waħda iżda anki fuq l-għalliema, il-ħarrieġa u l-persunal tal-iskejjel.
Hija tissuġġerixxi li jiġu kkumbinati miżuri ta' prevenzjoni, intervent u kumpens.
Il-miżuri ta' kumpens għandhom l-għan li jinvolvu mill-ġdid lin-nies li jkunu telqu mill-edukazzjoni, pereżempju billi jsaħħu l-gwida u l-konsulenza dwar il-karriera.
Kuntest Ir-rakkomandazzjoni hija kkumbinata ma' qafas ta' politika li jservi bħala għodda ta' referenza għal dawk li jfasslu l-politika u għall-prattikanti nazzjonali, reġjonali u lokali fl-edukazzjoni u t-taħriġ sabiex jiġi ispirat rispons ta' politika sistemiku biex jiġu żgurati eżiti edukattivi aħjar għall-istudenti kollha.
Rakkomandazzjoni tal-Kunsill dwar il-Perkorsi għas-Suċċess fl-Iskola
Il-Kunsill ta l-approvazzjoni finali tiegħu għad-direttiva dwar ir-rappurtar korporattiv dwar is-sostenibbiltà (CSRD).
Dan ifisser li l-kumpaniji dalwaqt ser ikunu meħtieġa jippubblikaw informazzjoni dettaljata dwar kwistjonijiet relatati mas-sostenibbiltà.
Dan ser iżid ir- responsabbiltà ta' kumpanija , jipprevjeni standards ta' sostenibbiltà diverġenti u jiffaċilita t-tranżizzjoni lejn ekonomija sostenibbli .
Ir-regoli l-ġodda ser jagħmlu aktar negozji responsabbli għall-impatt tagħhom fuq is-soċjetà u ser jiggwidawhom lejn ekonomija li tkun ta' benefiċċju għan-nies u għall-ambjent.
Id-data dwar l-impronta ambjentali u soċjetali tkun disponibbli għall-pubbliku għal kull min huwa interessat f'din l-impronta.
Fl-istess ħin, ir-rekwiżiti estiżi l-ġodda huma mfassla għal diversi daqsijiet ta' kumpaniji u jipprovdulhom perjodu ta' tranżizzjoni suffiċjenti biex iħejju ruħhom għar-rekwiżiti l-ġodda.
Jozef Síkela, Ministru għall-Industrija u l-Kummerċ
F'termini prattiċi, il-kumpaniji ser ikollhom jirrapportaw dwar kif il-mudell tan-negozju tagħhom jaffettwa s-sostenibbiltà tagħhom, u dwar kif fatturi esterni ta' sostenibbiltà (bħat-tibdil fil-klima jew kwistjonijiet tad-drittijiet tal-bniedem) jinfluwenzaw l-attivitajiet tagħhom.
Dan ser jgħammar lill-investituri u lil partijiet ikkonċernati oħra aħjar biex jieħdu deċiżjonijiet infurmati dwar kwistjonijiet ta' sostenibbiltà.
Is-CSRD issaħħaħ ir-regoli eżistenti dwar ir-rappurtar mhux finanzjarju, introdotti fid-Direttiva dwar il-Kontabilità permezz tad- direttiva dwar ir-rappurtar mhux finanzjarju tal-2014 (NFRD), li ma għadhomx imfassla apposta għat-tranżizzjoni tal-UE lejn ekonomija sostenibbli.
Regoli ġodda ta' rappurtar għall-kumpaniji Is-CSRD tintroduċi rekwiżiti aktar dettaljati dwar ir-rappurtar u tiżgura li l-kumpaniji l-kbar u l-SMEs elenkati jkunu meħtieġa jirrappurtaw dwar kwistjonijiet ta' sostenibbiltà bħad-drittijiet ambjentali, id-drittijiet soċjali, id-drittijiet tal-bniedem u l-fatturi tal-governanza.
Ir-regoli l-ġodda dwar ir-rapportar dwar is-sostenibbiltà ser japplikaw għall- kumpaniji l-kbar kollha u għall- kumpaniji kollha elenkati fi swieq regolati minbarra l-mikrointrapriżi elenkati.
Dawn il-kumpaniji huma responsabbli wkoll għall-evalwazzjoni tal-informazzjoni applikabbli għas-sussidjarji tagħhom.
Ir-regoli japplikaw ukoll għall- SMEs elenkati, b'kont meħud tal-ispeċifiċitajiet tagħhom.
Ser tkun possibbli deroga ("opt-out") għall-SMEs elenkati matul perjodu tranżizzjonali, li teżentahom mill-applikazzjoni tad-direttiva sal-2028.
Fejn jidħlu l- kumpaniji mhux Ewropej , l-obbligu li jipprovdu rapport dwar is-sostenibbiltà japplika għall-kumpaniji kollha li jiġġeneraw fatturat nett ta' aktar minn €150 miljun fl-UE, u li jkollhom mill-inqas sussidjarja jew fergħa waħda fl-UE li taqbeż ċerti livelli limiti.
Dawn il-kumpaniji jridu jirrappurtaw dwar l-impatti ambjentali, soċjali u ta' governanza (ESG) tagħhom, kif definiti f'din id-direttiva.
Il-Grupp Konsultattiv Ewropew għar-Rappurtar Finanzjarju (EFRAG) ser ikun responsabbli għall-iżvilupp ta' abbozz ta' standards Ewropej.
Il-Kummissjoni Ewropea ser tadotta l-verżjoni finali tal-istandards bħala att delegat, wara konsultazzjonijiet mal-istati membri tal-UE u għadd ta' korpi Ewropej.
Data tal-applikazzjoni L-applikazzjoni tar-regolament ser issir f'erba' fażijiet: rappurtar fl-2025 dwar is-sena finanzjarja 2024 għall-kumpaniji li diġà huma soġġetti għall-NFRD; rappurtar fl-2026 dwar is-sena finanzjarja 2025 għall-kumpaniji kbar li bħalissa mhumiex soġġetti għall-NFRD; rappurtar fl-2027 dwar is-sena finanzjarja 2026 għall-SMEs elenkati (ħlief il-mikrointrapriżi), istituzzjonijiet ta' kreditu żgħar u mhux kumplessi u impriżi tal-assigurazzjoni kaptivi; rappurtar fl-2029 dwar is-sena finanzjarja 2028 għal impriżi minn pajjiżi terzi b'fatturat nett li jaqbeż il-150 miljun fl-UE jekk ikollhom mill-inqas sussidjarja jew fergħa waħda fl-UE li taqbeż ċerti livelli limiti.
Informazzjoni ġenerali Il-Kummissjoni Ewropea ppreżentat il-proposta tas-CSRD fil-21 ta' April 2021 bħala parti mill- Patt Ekoloġiku Ewropew u l- Aġenda dwar il-Finanzi Sostenibbli .
Is-CSRD ser timla l-lakuni fir-regoli eżistenti għall-informazzjoni dwar is-sostenibbiltà.
Is-swieq finanzjarji jeħtieġu aċċess għal informazzjoni ambjentali, soċjali u ta' governanza li tkun affidabbli, rilevanti u komparabbli jekk il-kapital privat irid jiġi dirett lejn il-finanzjament tat-tranżizzjoni ekoloġika u soċjali.
Id-divulgazzjoni tal-informazzjoni dwar is-sostenibbiltà tista' tattira investiment u finanzjament addizzjonali biex tiġi ffaċilitata t-tranżizzjoni lejn ekonomija sostenibbli, kif deskritta fil-Patt Ekoloġiku.
Fl-24 ta' Frar 2022, l-istati membri tal-UE qablu unanimament dwar il-pożizzjoni tal-Kunsill dwar il-proposta tas-CSRD.
Fil-21 ta' Ġunju 2022, il-Kunsill u l-Parlament Ewropew laħqu ftehim proviżorju dwar is-CSRD, li ġie approvat mir-rappreżentanti tal-istati membri tal-UE fit-30 ta' Ġunju 2022.
Il‐passi li jmiss Wara li llum il-Kunsill approva l-pożizzjoni tal-Parlament Ewropew, l-att leġiżlattiv ġie adottat.
Wara l-iffirmar mill-Presidenti tal-Parlament Ewropew u tal-Kunsill, huwa ser jiġi ppubblikat f'Il-Ġurnal Uffiċjali tal-Unjoni Ewropea u ser jidħol fis-seħħ 20 jum wara.
Ir-regoli l-ġodda ser ikollhom jiġu implimentati mill-istati membri 18-il xahar wara.
Direttiva tal-Parlament Ewropew u tal-Kunsill dwar ir-rappurtar korporattiv dwar is-sostenibbiltà (CSRD)
Il-Kunsill qabel dwar pożizzjoni komuni dwar l-appoġġ għall-benesseri fl-edukazzjoni diġitali.
Il-konklużjonijiet li approva llum jidentifikaw tliet fatturi li huma strumentali fil-kontribut għall-benesseri tal-istudenti u tal-edukaturi il-kisba tal-għarfien, il-ħiliet u l-kompetenzi meħtieġa it-tfassil ta' approċċi ta' tagħlim u ta' apprendiment u ta' ambjenti diġitali li jtejbu l-benesseri ir-relazzjonijiet interpersonali fl-ekosistema tal-edukazzjoni diġitali
It-teknoloġiji diġitali fasslu mill-ġdid l-approċċ tagħna għall-edukazzjoni u saru parti integrali mill-ħajja skolastika ta' kuljum.
Irridu nkomplu niżviluppaw l-ambjent skolastiku li fih l-istudenti u l-għalliema jħossuhom tajbin, protetti u siguri u jkunu kapaċi jirrikonoxxu r-riskji assoċjati mal-użu tal-mezzi diġitali.
Huwa primordjali li madwar l-UE nużaw dawn it-teknoloġiji b'mod li jtejbu l-benesseri ta' dawk kollha - mill-istudent sal-għalliem - involuti fl-edukazzjoni u t-taħriġ.
Vladimír Balaš, ministru Ċek għall-Edukazzjoni, iż-Żgħażagħ u l-Isport
L-opportunitajiet u l-isfidi L-edukazzjoni diġitali ġġib magħha kemm opportunitajiet kif ukoll sfidi għall-benesseri tal-istudenti u tal-edukaturi.
L-iżvantaġġi, bħall-bullying ċibernetiku, jista' jkollhom impatt negattiv fuq il-benesseri.
Ekosistemi tal-edukazzjoni diġitali mfassla tajjeb li huma effettivi u inklużivi jistgħu jippromwovu l-iżvilupp tal-benesseri tal-istudenti u jtejbu l-prospetti tagħhom tal-edukazzjoni, tal-ħajja u tax-xogħol.
Ir-rispons matul il-pandemija tal-COVID-19 għall-isfidi u l-opportunitajiet ta' tagħlim u apprendiment (ta' emerġenza) mill-bogħod u online jista' jservi bħala esperjenza utli u joffri tagħlimiet li nistgħu nużaw għall-iżvilupp ta' approċċi ta' benesseri fl-edukazzjoni diġitali.
Id-distakk diġitali Il-ministri jirrikonoxxu wkoll li d-distakk diġitali joħloq theddida għall-benesseri fl-edukazzjoni u t-taħriġ diġitali u joħloq ir-riskju li jissaħħu l-inugwaljanzi eżistenti u li jinħolqu oħrajn ġodda.
Stħarriġ ta' qabel il-COVID-19 mill-2019 juri li kwart tal-unitajiet domestiċi b'introjtu baxx ma għandhomx aċċess għall-kompjuters u għall-broadband.
Is-sistemi skolastiċi għandhom għalhekk jindirizzaw il-problema ta' aċċess insuffiċjenti, tagħmir inadegwat jew kondizzjonijiet ta' tagħlim mhux sodisfaċenti.
X'jistgħu jagħmlu l-istati membri Il-konklużjonijiet jappellaw lill-istati membri biex isaħħu l-benesseri tal-istudenti u tal-edukaturi meta jfasslu politiki u strateġiji nazzjonali fl-edukazzjoni diġitali u biex isaħħu s-sensibilizzazzjoni tagħhom dwar il-ħtieġa li jiġi bbilanċjat tajjeb il-ħin fuq l-iskrin u dak mhux fuq l-iskrin.
L-istati membri għandhom jappoġġaw ukoll lill-iskejjel fl-iżvilupp ta' ġestjoni adegwata tal-ħin fir-rigward ta' attivitajiet ta' tagħlim u apprendiment diġitali u wiċċ imb'wiċċ.
Azzjonijiet oħra rakkomandati fil-livell nazzjonali jinkludu l-appoġġ għas-sensibilizzazzjoni tal-istudenti dwar it-theddid potenzjali fid-dinja diġitali u l-iżvilupp tar-reżiljenza tagħhom sabiex jitnaqqsu r-riskji u jiġu offruti opportunitajiet online sikuri għaż-żgħażagħ.
Konklużjonijiet tal-Kunsill dwar l-appoġġ għall-benesseri fl-edukazzjoni diġitali
Minħabba r-riskji dejjem jiżdiedu ta' attakki ċibernetiċi, l-UE qed issaħħaħ is-sigurtà tal-IT ta' entitajiet finanzjarji bħal banek, kumpaniji tal-assigurazzjoni u ditti tal-investiment.
Illum il-Kunsill adotta l-Att dwar ir-Reżiljenza Operazzjonali Diġitali (DORA) li ser jiżgura li s-settur finanzjarju fl-Ewropa jkun jista' jibqa' reżiljenti matul tfixkil operazzjonali serju .
Qed ngħixu fi żminijiet ta' inċertezza.
Il-banek u kumpaniji oħra li jipprovdu servizzi finanzjarji fl-Ewropa diġà għandhom pjanijiet fis-seħħ għas-sigurtà tal-IT tagħhom, iżda hemm bżonn li nagħmlu pass ieħor 'il quddiem.
Bis-saħħa tar-rekwiżiti legali armonizzati li adottajna llum, is-settur finanzjarju tagħna ser ikun mgħammar aħjar biex jibqa' jiffunzjona f'kull ħin.
Jekk jinbeda attakk fuq skala kbira fuq is-settur finanzjarju Ewropew, ser inkunu ppreparati għalih.
Zbyněk Stanjura, Ministru għall-Finanzi taċ-Ċekja
Id-DORA jistabbilixxi rekwiżiti uniformi għas-sigurtà tan-networks u s-sistemi tal-informazzjoni ta' kumpaniji u organizzazzjonijiet li joperaw fis-settur finanzjarju kif ukoll partijiet terzi kritiċi li jipprovdulhom servizzi relatati mal-ICT (Teknoloġiji tal-Informazzjoni u tal-Komunikazzjoni), bħal pjattaformi tal-cloud jew servizzi analitiċi tad-data.
Id-DORA joħloq qafas regolatorju dwar ir-reżiljenza operazzjonali diġitali fejn id-ditti kollha huma meħtieġa jiżguraw li jkunu jistgħu jifilħu, jirrispondu u jirkupraw minn kull tip ta' tfixkil u theddid relatati mal-ICT.
Dawn ir- rekwiżiti huma omoġenji fl-istati membri kollha tal-UE .
L-għan ewlieni huwa l-prevenzjoni u l-mitigazzjoni tat-theddid ċibernetiku.
Issa li l-proposta dwar id-DORA ġiet adottata formalment, aspetti li jeħtieġu traspożizzjoni nazzjonali ser jiġu trasposti f'liġi minn kull stat membru tal-UE.
Fl-istess waqt, l-Awtoritajiet Superviżorji Ewropej (ASE) rilevanti, bħall-Awtorità Bankarja Ewropea (EBA), l-Awtorità Ewropea tat-Titoli u s-Swieq (ESMA) u l-Awtorità Ewropea tal-Assigurazzjoni u l-Pensjonijiet tax-Xogħol (EIOPA), ser jiżviluppaw standards tekniċi li jeħtieġ li jiġu rispettati mill-istituzzjonijiet tas-servizzi finanzjarji kollha , bħal operazzjonijiet bankarji, prodotti tal-assigurazzjoni, jew il-ġestjoni tal-assi.
L-awtoritajiet kompetenti nazzjonali rispettivi ser jieħdu r-rwol ta' sorveljanza tal-konformità u jinfurzaw ir-regolament kif meħtieġ.
Informazzjoni ġenerali Il-Kummissjoni ppreżentat il-proposta dwar id-DORA fl-24 ta' Settembru 2020.
Din kienet parti minn pakkett akbar dwar il-finanzi diġitali, li għandu l-għan li jiżviluppa approċċ Ewropew li jrawwem l-iżvilupp teknoloġiku u jiżgura l-istabbiltà finanzjarja u l-protezzjoni tal-konsumatur.
Minbarra l-proposta dwar id-DORA, il-pakkett kien fih strateġija għall-finanzi diġitali, proposta dwar is-swieq fil-kriptoassi (MiCA) u proposta dwar it-teknoloġija tar-reġistru distribwit (DLT).
B'hekk, il-pakkett għandu l-għan li jappoġġa l-innovazzjoni u l-adozzjoni ta' teknoloġiji finanzjarji ġodda filwaqt li jipprovdi livell xieraq ta' protezzjoni tal-konsumatur u tal-investitur.
Il-Kunsill adotta l-mandat ta' negozjar tiegħu dwar id-DORA fl-24 ta' Novembru 2021.
It-trilogi bejn il-koleġiżlaturi bdew fil-25 ta' Jannar 2022 u ntemmu bi ftehim proviżorju fl-10 ta' Mejju 2022.
L-adozzjoni tal-lum hija l-aħħar pass fil-proċess leġiżlattiv.
Regolament dwar ir-reżiljenza operazzjonali diġitali għas-settur finanzjarju
Direttiva dwar ir-reżiljenza operazzjonali diġitali għas-settur finanzjarju
Finanzi diġitali: Intlaħaq ftehim proviżorju dwar id-DORA (stqarrija għall-istampa, 11 ta' Mejju 2022)
Pakkett dwar il-finanzi diġitali: il-Kunsill jilħaq ftehim dwar il-MiCA u d-DORA (stqarrija għall-istampa, 24 ta' Novembru 2021)
Finanzi diġitali (informazzjoni ġenerali)
Kif l-UE twieġeb għall-kriżijiet u tibni r-reżiljenza (informazzjoni ġenerali)
Il-Kunsill adotta l-pożizzjoni tiegħu ("approċċ ġenerali") dwar ir-regolament propost li jistabbilixxi qafas ta' miżuri biex tissaħħaħ l-ekosistema tas-semikondutturi tal-Ewropa, magħrufa aħjar bħala l-" Att dwar iċ-Ċipep ".
L-Att dwar iċ-Ċipep jindirizza n- nuqqas attwali ta' semikondutturi fl-Ewropa.
Bl-Att dwar iċ-Ċipep, l-UE għandha l-għan li tirdoppja s-sehem tagħha mis-suq globali tas-semikondutturi minn 10% għal mill-inqas 20% sal-2030 sabiex tiżgura s-sovranità teknoloġika futura tal-UE.
Iċ-ċipep huma fost l-aktar teknoloġiji avvanzati importanti li jeżistu llum, iżda attwalment l-UE ma għandhiex kapaċità suffiċjenti biex tfassal u tipproduċi ċ-ċipep maturi u avvanzati tagħha stess.
L-UE għandha bżonn tnaqqas id-dipendenza żejda tagħha fuq il-mexxejja globali tas-semikondutturi fl-Asja u fl-Istati Uniti u, bl-Att dwar iċ-Ċipep, qed tieħu r-riedni f'idejha.
Jozef Síkela, Ministru Ċek għall-Industrija u l-Kummerċ
It-tnaqqis tad-dipendenzi Iċ-ċipep huma essenzjali għal firxa wiesgħa ta' prodotti teknoloġiċi u diġitali, bħall-karozzi, l-apparat domestiku u l-elettronika.
Minħabba kwistjonijiet ġeostrateġiċi u tfixkil fil-katina tal-provvista, l-industriji Ewropej attwalment qed jiffaċċaw sfidi fil-provvista ta' semikondutturi.
L-Att dwar iċ-Ċipep għandu l-għan li jnaqqas il-vulnerabbiltajiet u d-dipendenzi tal-UE fuq atturi barranin.
Dan għandu jtejjeb is-sigurtà tal-provvista, ir-reżiljenza u s- sovranità teknoloġika tal-UE fil-qasam taċ-ċipep.
Arkitettura finanzjarja L-Att dwar iċ-Ċipep ser jimmobilizza €43 biljun f'investimenti pubbliċi u privati, b'enfasi fuq tliet pilastri: l-Inizjattiva Ċipep għall-Ewropa, li tappoġġa t-tisħiħ tal-kapaċitajiet teknoloġiċi u r-riċerka u l-innovazzjoni relatati qafas ġdid biex jiġu żgurati s-sigurtà tal-provvista u r-reżiljenza billi jiġi attirat aktar investiment mekkaniżmu għall-monitoraġġ tal-katina tal-provvista tas-semikondutturi u għall-koordinazzjoni tal-azzjonijiet f'sitwazzjonijiet ta' kriżi Il-proposta tal-Kummissjoni dwar l-Att dwar iċ-Ċipep tipprevedi li, mill-ammont totali, € 3.3 biljun ser ikunu ddedikati għall-pilastru 1, l- Inizjattiva Ċipep għall-Ewropa .
Il-Kunsill jiċċara li l-€1.65 biljun inklużi minn Orizzont Ewropa għandhom jiġu impenjati għar-riċerka u l-innovazzjoni, u l-finanzjament mill-programm Ewropa Diġitali għandu jiffinanzja attivitajiet ta' tisħiħ tal-kapaċitajiet.
Sabiex jiġi rispettat il-qbil interistituzzjonali dwar il-Qafas Finanzjarju Pluriennali, il-mandat tal-Kunsill ma jinkludix ir-riallokazzjoni ta' fondi diżimpenjati minn Orizzont Ewropa, kif kien propost mill-Kummissjoni.
Peress li dan ifisser tnaqqis ta' €400 miljun fil-finanzjament globali li ġej mill-programm Ewropa Diġitali, il-pożizzjoni tal-Kunsill adottata llum hija akkumpanjata minn stqarrija li titlob lill-Kummissjoni biex, flimkien mal-istati membri u l-Parlament Ewropew, tfittex soluzzjonijiet alternattivi biex jinżamm il-baġit globali ta' €3.3 biljun .
Konsorzju Ewropew għall-Infrastruttura relatata maċ-Ċipep Ir-regolament jipproponi l-opzjoni ta' strument legali ġdid: Konsorzju Ewropew għall-Infrastruttura relatata maċ-Ċipep (ECIC).
L-ECIC ikun entità legali li tista' timplimenta azzjonijiet u kompiti oħra ffinanzjati taħt l-Inizjattiva Ċipep għall-Ewropa.
Il-Kunsill jiċċara n- natura volontarja tal-istabbiliment ta' ECIC u jispeċifika li hu miftuħ għal forom legali differenti ta' kooperazzjoni u għal parteċipanti oħra.
Jiċċara wkoll ir-regoli għall-għażla ta' proposti għall-finanzjament li mhux ser ikunu bbażati fuq forma legali speċifika ta' kooperazzjoni.
Il-mandat tal-Kunsill Bidliet oħra proposti għall-proposta tal-Kummissjoni jinkludu kjarifiki relatati ma': id-definizzjoni ta' faċilità tal-manifattura tas-semikondutturi li hija l-ewwel tat-tip tagħha il-formulazzjoni tal-objettivi ġenerali u operazzjonali u l-kontenut tal-Inizjattiva Ċipep għall-Ewropa l-istabbiliment ta' network Ewropew ta' ċentri ta' kompetenza fil-qasam tas-semikondutturi, it-teknoloġiji tal-integrazzjoni u d-disinn tas-sistema ir-rekwiżiti li għandhom jiġu ssodisfati mill-Faċilitajiet ta' Produzzjoni Integrata u l-Fonderiji Miftuħa tal-UE, b'mod partikolari fir-rigward tal-effetti kollaterali pożittivi fuq il-katina tal-valur tas-semikondutturi tal-UE it-tfassil ta' talbiet obbligatorji għal informazzjoni matul stadju ta' kriżi il-kamp ta' applikazzjoni u l-implimentazzjoni tas-sett ta' għodod ta' emerġenza l-infurzar tal-obbligi ta' informazzjoni u ta' notifika u tal-konformità ma' ordnijiet ikklassifikati prijoritarji permezz ta' multi u penali Il-passi li jmiss L-approċċ ġenerali maqbul illum jifformalizza l-pożizzjoni ta' negozjar tal-Kunsill.
Jipprovdi lill-presidenza tal-Kunsill b'mandat għal negozjati mal-Parlament Ewropew, li jibdew hekk kif il-Parlament jadotta l-pożizzjoni tiegħu.
Regolament li jistabbilixxi qafas ta' miżuri għat-tisħiħ tal-ekosistema Ewropea tas-semikondutturi (l-Att dwar iċ-Ċipep) - Approċċ ġenerali
Regolament li jistabbilixxi qafas ta' miżuri għat-tisħiħ tal-ekosistema Ewropea tas-semikondutturi (l-Att dwar iċ-Ċipep) - Stqarrija tal-Kunsill
Il-Kunsill u l-Parlament Ewropew laħqu qbil proviżorju dwar id-direttiva dwar il-kreditu għall-konsumatur.
Il-leġiżlazzjoni riveduta tħassar u tissostitwixxi d-direttiva attwali tal-2008 dwar il-kuntratti ta' kreditu għall-konsumaturi.
Il-konsumaturi jistgħu japplikaw faċilment għall-kreditu online iżda mhux dejjem ikunu infurmati sew dwar il-konsegwenzi ta' din l-applikazzjoni.
Jeħtieġ li jkunu jistgħu jafu għal xiex deħlin u kemm eventwalment ser ikollhom iħallsu lura.
Dan il-ftehim ser jiżgura li ċ-ċittadini jkollhom informazzjoni suffiċjenti u ċara dwar il-ftehimiet ta' kreditu tagħhom.
Jozef Síkela, ministru Ċek għall-industrija u l-kummerċ
Ir-reviżjoni tad-direttiva dwar il-kreditu għall-konsumatur timmodernizza u ssaħħaħ il-protezzjoni tal-konsumatur meta japplikaw għall-kreditu fil-livell Ewropew.
Tippromwovi prattiki responsabbli u trasparenti mill-atturi kollha involuti fil-kreditu għall-konsumatur, pereżempju billi tiżgura li l-informazzjoni dwar il-krediti tiġi ppreżentata b'mod ċar u li jinftiehem, u tiġi adattata għall- apparat diġitali .
Protezzjoni tal-konsumaturi Id-direttiva dwar il-kreditu għall-konsumatur ser tiżgura li l-konsumaturi jkunu jistgħu jagħmlu għażla infurmata meta japplikaw għall-kreditu.
Qabel ma jiffirma ftehim ta' kreditu, is-sellief jrid jiżgura li l-konsumaturi jkollhom aċċess faċli għall-informazzjoni meħtieġa kollha u li jkunu infurmati dwar il- kost totali tal-kreditu.
Barra minn hekk, jeħtieġ li s-selliefa jivvalutaw l- affidabbiltà kreditizja tal-konsumatur, fejn huma għandhom jivvalutaw jekk persuna partikolari tkunx kapaċi tħallas lura l-kreditu tagħha.
Dawn ir-regoli dwar il-kreditu għall-konsumatur ser jiżguraw li l-konsumaturi jkunu protetti minn prattiki ta' self irresponsabbli li jistgħu jwasslu għal dejn eċċessiv.
Kamp ta' applikazzjoni tad-direttiva Għadd akbar ta' konsumaturi qed japplika għall-kreditu online.
Biex ilaħħqu max-xejra tad-diġitalizzazzjoni, ir-regoli l-ġodda dwar il-kreditu issa ser japplikaw ukoll għal ċertu self riskjuż li huwa eskluż mill-kamp ta' applikazzjoni tad-direttiva attwalment fis-seħħ.
Dawn jinkludu: self ta' inqas minn €200 self offrut permezz ta' pjattaformi ta' self kollettiv xiri ta' prodotti li jitħallsu aktar tard Valutazzjoni tal-affidabbiltà kreditizja Ir-regoli l-ġodda jtejbu r-regoli dwar il-valutazzjoni tal-affidabbiltà kreditizja, li permezz tagħhom il-kreditur iqis jekk konsumatur huwiex kapaċi jħallas lura s-self tiegħu.
Meta valutazzjoni tal-affidabbiltà kreditizja tkun negattiva, kreditur ma jistax jagħmel il-kreditu disponibbli għas-sellief.
Dan ser jipproteġi lill-konsumaturi milli jirċievu kreditu li ma jkunux jistgħu jħallsu lura.
Informazzjoni ġenerali Flimkien mar-rieżami tar-regolament dwar is-sigurtà ġenerali tal-prodotti, id-direttiva dwar il-kreditu għall-konsumaturi hija parti mill-aġenda tal-konsumatur ġdida, imnedija fl-2020, li għandha l-għan li taġġorna l-qafas strateġiku ġenerali tal-politika tal-UE għall-konsumatur.
Il-passi li jmiss Il-ftehim proviżorju li ntlaħaq illum huwa soġġett għall-approvazzjoni mill-Kunsill u l-Parlament Ewropew.
Min-naħa tal-Kunsill, il-ftehim politiku proviżorju huwa soġġett għall-approvazzjoni mir-rappreżentanti tal-istati membri (fil-Coreper), qabel ma jgħaddi mill-passi formali tal-proċedura tal-adozzjoni.
Il-Kunsill adotta konklużjonijiet li jistabbilixxu politika ta' innovazzjoni biex l-UE tikseb il-pożizzjoni ta' mexxejja globali.
L-innovazzjoni għandha rwol kruċjali fil-kompetittività tal-Ewropa, fil-kisba tat-tranżizzjoni doppja ekoloġika u diġitali, u fl-indirizzar tal-isfidi tas-soċjetà u fl-iżgurar tal-benesseri taċ-ċittadini tagħha.
Il-kriżijiet reċenti wrew il-ħtieġa li l-UE tappoġġa awtonomija strateġika miftuħa sabiex trażżan id-dipendenzi u l-vulnerabbiltajiet li jaffettwaw l-industrija tagħna.
Irridu nsaħħu l-kapaċità tal-UE stess f'oqsma strateġiċi.
Dan mhux ser ikun possibbli mingħajr investimenti ambizzjużi fl-innovazzjoni.
Vladimír Balaš, Ministru Ċek għall-Edukazzjoni, iż-Żgħażagħ u l-Isport
Il-kuntest ġeopolitiku attwali jenfasizza l-ħtieġa li l-UE tivvaluta mill-ġdid l-approċċ tagħha għall-investiment fl-innovazzjoni.
L-innovazzjoni hija stimolu strateġiku għall-iżvilupp ekonomiku f'dawn iż-żminijiet diffiċli definiti mill-irkupru ekonomiku mill-kriżi tal-COVID-19, il-konsegwenzi tal-aggressjoni mir-Russja kontra l-Ukrajna u konsiderazzjonijiet għal ekonomija aktar ċirkolari, diġitalizzata u effiċjenti fl-użu tar-riżorsi.
Il-Kunsill jissottolinja l-importanza tal-adattament għall-mewġa l-ġdida ta' innovazzjoni u jenfasizza l-ħtieġa li tingħata spinta lis-sinerġiji fost il-programmi u l-inizjattivi ta' finanzjament eżistenti.
L-aċċess għall-finanzjament għandu jippermetti lill-innovaturi, inkluż in-negozji ġodda tat-teknoloġija profonda, biex jieħdu vantaġġ mis-suq uniku u jattiraw investituri istituzzjonali ġodda sabiex isaħħu s-swieq finanzjarji u kapitali u jikkummerċjalizzaw u jkabbru l-kumpaniji tat-teknoloġija profonda.
Il-konklużjonijiet jipproponu miżuri għat-titjib tal-ambjent regolatorju fir-rigward tal-innovazzjoni, inkluż sejħa għall-istati membri u l-Kummissjoni, f'kooperazzjoni mal-partijiet ikkonċernati rilevanti, biex jiżviluppaw aġenda ta' politika komuni biex javvanzaw il-koordinazzjoni tal-politiki tal-innovazzjoni.
Konklużjonijiet tal-Kunsill dwar l-Aġenda Ewropea għall-Innovazzjoni
Komunikazzjoni tal-Kummissjoni Ewropea dwar Aġenda Ewropea għall-Innovazzjoni Ġdida
Fit-2 ta' Diċembru, l-istituzzjonijiet tal-UE se jippreżentaw liċ-ċittadini li pparteċipaw fil-proċess tal-Konferenza s-segwitu tagħhom għall-proposti li ħarġu minnha.
Kif imwiegħed liċ-ċittadini matul il-Konferenza dwar il-Futur tal-Ewropa, il-Parlament Ewropew, il-Kunsill tal-UE u l-Kummissjoni Ewropea qed jorganizzaw avveniment ta' feedback.
Dan se jinkludi skambju interattiv bejn it-tliet istituzzjonijiet u ċ-ċittadini li pparteċipaw fil-Panels taċ-Ċittadini Ewropej, kif ukoll rappreżentanti tal-Panels taċ-Ċittadini Nazzjonali u l-avvenimenti.
Rappreżentanti ta' livell għoli tat-tliet istituzzjonijiet ser jispjegaw kif qed jagħtu segwitu għall-Konferenza u l- proposti li ħarġu minnha.
Meta : Il-Ġimgħa 2 ta' Diċembru 2022
Fejn : Fil-Parlament Ewropew fi Brussell
Il-programm tal-avveniment ta' segwitu ser ikun disponibbli fuq il- pjattaforma tal-Konferenza .
Is-sessjonijiet pubbliċi tal-avveniment se jixxandru fuq il- Multimedia Centre tal-Parlament.
Dalwaqt se tinħareġ ukoll informazzjoni għall-ġurnalisti li jixtiequ jsegwu l-avveniment personalment.
F'dawn l-aħħar xhur, it-tliet istituzzjonijiet ħadmu biex iwettqu l-impenn tagħhom li jaġixxu fuq il-proposti tal-Konferenza.
Huma bdew il-proċess ta' implimentazzjoni u ta' segwitu f'konformità mal-kompetenzi rispettivi tagħhom skont it-Trattati tal-UE.
Id-49 proposta tal-Konferenza jinkludu aktar minn 300 miżura dwar kif dawn jistgħu jintlaħqu, maqsuma f'disa' temi, abbażi tar-rakkomandazzjonijiet mill- Panels taċ-Ċittadini Ewropej u Nazzjonali , kif ukoll kontributi minn avvenimenti nazzjonali, il-pjattaforma diġitali multilingwi u diskussjonijiet fi ħdan disa' gruppi ta' ħidma tematiċi u l-Plenarja.
Il-Konferenza dwar il-Futur tal-Ewropa tikkonkludi l-ħidma tagħha (9.5.2022)
Skeda informattiva dwar il-Konferenza
Ritratti, vidjo u materjal awdjo b'xejn miċ-Ċentru Multimedjali tal-Parlament
©AFP/DAMIEN MEYER Skopri x'inhuma l-benefiċċji tal-enerġija tal-idroġenu u kif l-UE trid tagħmel l-aħjar użu minnha biex tappoġġa t-tranżizzjoni ekoloġika Enerġija nadifa: essenzjali għal Ewropa newtrali għall-klima Matul il-perkors tagħna lejn Ewropa newtrali għall-klima u pjaneta aktar nadifa, nirrivitalizzaw il-provvista ġenerali tal-enerġija u noħolqu sistema ta' enerġija integrata għalkollox fil-Patt Ekoloġiku Ewropew .
It-tranżizzjoni ekoloġika tal-ekonomija tal-UE għandha timxi id f'id mal-aċċess għal enerġija nadifa, għall-but ta' kulħadd u sigura għan-negozji u l-konsumaturi.
L-UE qed taffaċċja sfida, meta wieħed iqis li l-produzzjoni u l-konsum tal-enerġija tagħha ammontaw għal 75% tal-emissjonijiet tal-gassijiet serra tal-UE fl-2018 u għadha tiddependi fuq l-importazzjonijiet għal 58% tal-enerġija tagħha, l-iktar ta' żejt u gass.
F'Lulju 2020, il-Kummissjoni Ewropea pproponiet strateġija għall-idroġenu għal Ewropa newtrali għall-klima , bil-għan li taċċellera l-iżvilupp ta' idroġenu nadif u tiżgura r-rwol tiegħu bħala l-pedament għal sistema ta' enerġija newtrali għall-klima sal-2050.
Aqra aktar dwar il-politika tal-UE għal enerġija nadifa .
L-idroġenu huwa enerġija rinnovabbli?
Hemm diversi tipi ta' idroġenu, li jiġu kategorizzati skont il-proċess tal-produzzjoni u l-emissjonijiet ta' gassijiet serra li jirriżultaw.
L-idroġenu nadif ("idroġenu rinnovabbli" jew "idroġenu ekoloġiku") jiġi prodott bl-elettroliżi tal-ilma bl-użu tal-elettriku minn sorsi rinnovabbli u ma jikkaġunax emissjonijiet ta' gassijiet serra waqt li jkun qed jiġi prodott.
Il-Membri tal-PE jinsistu fuq l-importanza ta' klassifikazzjoni tat-tipi differenti ta' idroġenu u jridu terminoloġija uniformi fl-UE kollha biex issir distinzjoni ċara bejn l-idroġenu rinnovabbli u l-idroġenu b'livell baxx ta' karbonju.
F'rapporti adottati f'Mejju 2021, il-Membri tal-PE qalu li l-idroġenu ekoloġiku prodott minn sorsi rinnovabbli biss jista' jikkontribwixxi b'mod sostenibbli għall-ksib tan-newtralità klimatika fit-tul.
Bħalissa, l-idroġenu għandu biss rwol minuri fil-provvista ġenerali tal-enerġija.
Hemm sfidi f'termini ta' kompetittività tal-kostijiet, skala ta' produzzjoni, ħtiġijiet infrastrutturali u perċezzjoni ta' sikurezza.
Madankollu, fil-futur, l-idroġenu huwa mistenni li jippermetti t-trasport, it-tisħin u l-proċessi industrijali mingħajr emissjonijiet kif ukoll il-ħżin tal-enerġija interstaġjonali.
Il-Membri tal-PE jridu li l-Kummissjoni u l-pajjiżi tal-UE jistimulaw il-produzzjoni u l-użu tal-fjuwil minn sorsi rinnovabbli.
X'inhuma l-benefiċċji tal-idroġenu?
L-idroġenu jirrappreżenta madwar 2% tat-taħlita tal-enerġija tal-UE.
Kważi l-idroġenu kollu – 95% – jiġi prodott mill-fjuwils fossili, li jirrilaxxaw bejn 70 u 100 miljun tunnellata ta' CO2 kull sena.
Skont ir-riċerka, l-enerġiji rinnovabbli jistgħu jipprovdu parti sostanzjali mit-taħlita tal-enerġija Ewropea fl-2050, li minnha l-idroġenu jista' jirrappreżenta sa 20% , b'mod partikolari 20-50% tad-domanda għall-enerġija fit-trasport u 5-20% fl-industrija.
Ekonomija tal-idroġenu rinnovabbli tista' tnaqqas ferm l-impatt tat-tisħin globali meta mqabbel ma' ekonomija li taħdem bil-fjuwils fossili.
Jintuża l-aktar bħala materja prima fil-proċessi industrijali, iżda wkoll bħala fjuwil għar-rokits tal-ispazju.
Minħabba l-karatteristiċi tiegħu, l-idroġenu jista' jkun fjuwil tajjeb għaliex:
l-użu tiegħu għall-enerġija ma jikkawżax emissjonijiet ta' gassijiet serra (l-ilma huwa l-uniku prodott sekondarju tal-proċess);
jista' jintuża biex jiġu prodotti gassijiet oħra, kif ukoll fjuwils likwidi;
l-infrastruttura eżistenti (it-trasport tal-gass u l-ħażna tal-gass) tista' tiġi adattata għall-idroġenu;
għandu densità ta' enerġija ogħla mill-batteriji u għalhekk jista' jintuża għat-trasport ta' merkanzija fuq distanzi twal u ta' merkanzija tqila.
Il-Parlament xi jrid?
Inċentivi biex tikber id-domanda u jinħoloq suq Ewropew tal-idroġenu u li l-infrastruttura tal-idroġenu tiddaħħal malajr
Li l-idroġenu bbażat fuq il-fjuwils fossili jinqata' malajr kemm jista' jkun
Li l-importazzjonijiet kollha tal-idroġenu jiġu ċċertifikati bl-istess mod bħall-idroġenu prodott fl-UE, inklużi l-produzzjoni u t-trasport biex tiġi evitata r-rilokazzjoni tal-emissjonijiet tal-karbonju .
Li tiġi vvalutata l-possibbiltà li l-pipelines tal-gass eżistenti jiġu adattati għat-trasport u l-ħżin taħt l-art tal-idroġenu.
L-idroġenu bħala wieħed mill-fjuwils alternattivi tal-UE
Fl-2022, hekk kif l-UE qed titbiegħed mid-dipendenza fuq il-fjuwils fossili Russi u qed taħdem biex iżżomm l-impenn tagħha li tkun newtrali għall-klima sal-2050, il-Kummissjoni ppreżentat l-istrateġija REPowerEU għal enerġija aktar għall-but ta' kulħadd, sigura u sostenibbli.
B'dan il-pjan, l-UE għandha żżid b'mod sostanzjali l-produzzjoni tal-idroġenu rinnovabbli sal-2030, u żżid l-ammont ta' idroġenu għal 20 megatunnellata fis-sena mill-10 megatunnellati fis-sena proposti fl-Istrateġija għall-Idroġenu tal-2020.
Bħala parti mil-leġiżlazzjoni biex jitnaqqsu l-emissjonijiet ta' gassijiet serra, magħrufa bħala Lesti għall-mira ta' 55% , f'Ottubru 2022, il-Membri tal-PE adottaw il-pożizzjoni tagħhom dwar abbozz ta' regoli tal-UE biex jistimulaw l-użu ta' stazzjonijiet tal-irriċarġjar u ta' stazzjonijiet ta' riforniment alternattiv , b'mod partikolari għall-elettriku u għall-idroġenu.
Fl-2021, l-UE kellha 136 punt ta' riforniment tal-idroġenu , u l-Membri tal-PE qed jitolbu li jkun hemm stazzjonijiet tar-riforniment tal-idroġenu kull 100 km tul it-toroq ewlenin tal-UE sal-2028.
Skopri l-istrateġija tal-UE biex jiżdied l-użu ta' fjuwils alternattivi għall-karozzi .
Strateġija għall-integrazzjoni tas-sistema tal-enerġija tal-Ewropa.
Matul is-sessjoni plenarja ta' Mejju, il-Membri tal-PE adottaw ukoll rapport dwar l-istrateġija għall-integrazzjoni tas-sistema tal-enerġija tal-Ewropa.
L-istrateġija għandha l-għan li taċċellera d-dekarbonizzazzjoni, tiżgura l-bilanċ tan-networks, tibni interkonnessjonijiet, tiffaċilita l-użu ta' sorsi ta' enerġija rinnovabbli, tiżviluppa d-diġitalizzazzjoni u testendi l-ħżin u l-produzzjoni lokali.
Aktar dwar il-politika tal-UE għall-enerġija nadifa:
Miri għall-enerġija rinnovabbli għal kull pajjiż
L-effiċjenza enerġetika tad-djar u l-bini
It-tikketta tal-effiċjenza enerġetika tal-UE għall-apparati domestiċi
Filmat ta' spjegazzjoni dwar it-tipi ta' idroġenu
Azzjonijiet ewlenin tal-Istrateġija tal-UE għall-Idroġenu
Il-bini ta' żona Ewropea tar-riċerka għall-idroġenu nadif (Marzu 2022)
Il-potenzjal tal-idroġenu għad-dekarbonizzazzjoni tal-industrija tal-UE (Diċembru 2021)
Infografika tal-Kunsill: Fjuwils alternattivi
Wara l-invażjoni tal-Ukrajna mir-Russja u b'solidarjetà man-nies tal-Ukrajna, il-Kummissjoni ddeċidiet li tissospendi l-kooperazzjoni fir-riċerka, fix-xjenza u fl-innovazzjoni mal-entitajiet Russi.
Skont il-programm Orizzont Ewropa, il-Kummissjoni mhux se tikkonkludi kuntratti ġodda u l-anqas ftehmiet ġodda mal-organizzazzjonijiet Russi.
Barra minn hekk, il-Kummissjoni se tissospendi l-pagamenti skont il-kuntratti eżistenti lill-entitajiet Russi.
Il-proġetti kollha li għadhom għaddejjin bħalissa, fejn qegħdin jipparteċipaw l-organizzazzjonijiet tar-riċerka Russi, qegħdin jiġu riveduti – kemm dawk li huma fil-qafas tal-Orizzont Ewropa kif ukoll dawk fil-qafas tal-Orizzont 2020, il-programm tal-UE għar-riċerka u l-innovazzjoni preċedenti.
Margrethe Vestager, il-Viċi President Eżekuttiv għal Ewropa Lesta għall-Era Diġitali qalet: “Il-kooperazzjoni fir-riċerka tal-UE hija bbażata fuq ir-rispett għal-libertajiet u d-drittijiet li jsaħħu l-eċċellenza u l-innovazzjoni.
L-aggressjoni militari Russa faħxija kontra l-Ukrajna hija attakk kontra dawk l-istess valuri.
Għaldaqstant jixraq li tintemm il-kooperazzjoni tagħna mar-Russja fir-riċerka.”
Mariya Gabriel, il-Kummissarju għall-Innovazzjoni, ir-Riċerka, il-Kultura, l-Edukazzjoni u ż-Żgħażagħ qalet: “L-aggressjoni militari Russa kontra l-Ukrajna hija attakk kontra l-libertà, id-demokrazija u l-awtodeterminazzjoni, li fuqhom huma msejsin l-espressjoni kulturali, l-libertà akkademika u xjentifika u l-kooperazzjoni xjentifika.
B'riżultat ta' dan, iddeċidejna li ma ninvolvux ruħna aktar f'proġetti ta' kooperazzjoni fir-riċerka u l-innovazzjoni mal-entitajiet Russi.
Fl-istess ħin, aħna impenjati bis-sħiħ biex niżguraw li tkompli b'suċċess il-parteċipazzjoni tal-Ukrajna fl-Orizzont Ewropa u fil-programmi ta' Riċerka u Taħriġ tal-Euratom.
Ilhom 20 sena, ix-xjenzjati u r-riċerkaturi Ukreni, parteċipanti ewlenin fil-programmi Qafas tal-UE għar-Riċerka u l-Innovazzjoni tagħna u wrew l-eċċellenza u li huma ta' quddiem fl-innovazzjoni.
Aħna ħadna l-passi amministrattivi sabiex niżguraw li l-benefiċjarji Ukreni li jirnexxu jistgħu jirċievu l-finanzjament mill-programmi tar-riċerka u l-innovazzjoni tal-UE.”
L-istqarrija sħiħa tal-Kummissarju Gabriel hija disponibbli hawn.
Il-valutazzjoni tas-sitwazzjoni fir-rigward tal-Belarussja għadha għaddejja.
L-Orizzont Ewropa huwa l-programm ta' finanzjamanet ewlieni tal-UE għar-riċerka u għall-innovazzjoni, b'baġit ta' €95.5 biljun.
Bħalissa ma hemmx proġetti għaddejjin fil-qafas tal-Orizzont Ewropa li fihom qed jipparteċipaw entitajiet Russi.
Saru xi preparamenti ta' ftehimiet ta' għotja għal erba' proġetti li jinvolvu erba' organizzazzjonijiet tar-riċerka Russi, li l-Kummissjoni ddeċidiet tissospendihom.
Dan ifisser li l-iffirmar ta' kuntratti ġodda se jitwaqqaf temporanjament sakemm jingħata avviż ieħor.
Għadhom għaddejjin diversi proġetti, fil-qafas tal-Orizzont 2020, li kien il-programm ta' finanzjament tal-UE għar-riċerka u l-innovazzjoni mill-2014-2020 b'baġit ta' kważi €80 biljun.
Il-Kummissjoni issospendiet kull pagament lill-entitajiet Russi skont il-kuntratti eżistenti.
Bħalissa, hemm 86 proġett attiv fil-qafas tal-Orizzont 2020, li jinvolvu 78 organizzazzjoni differenti Russa.
Minn dawn, 29 organizzazzjoni Russa li huma involuti fi 18-il proġett, ingħataw €12.6 miljun f'kontribuzzjonijiet tal-UE.*
Stqarrija tal-Kummissarju Mariya Gabriel
*Aġġornat fis-07/03/2022
Il-Kummissjoni Ewropea approvat skont ir-regoli tal-UE dwar l-għajnuna mill-Istat, il-mappa ta' Malta għall-għoti ta' għajnuna reġjonali mill-1 ta' Jannar 2022 sal-31 ta' Diċembru 2027, fil-qafas tal-Linji Gwida riveduti dwar l-Għajnuna Reġjonali (“RAG”).
Ir-RAG riveduti, adottati mill-Kummissjoni fid-19 ta' April 2021 u fis-seħħ mill-1 ta' Jannar 2022, jippermettu lill-Istati Membri jappoġġaw lir-reġjuni Ewropej li huma l-inqas favoriti biex ilaħħqu u jnaqqsu d-disparitajiet f'termini ta' benesseri ekonomiku, dħul u qgħad - objettivi ta' koeżjoni li huma fil-qalba tal-Unjoni.
Huma jipprovdu wkoll aktar possibbiltajiet għall-Istati Membri biex jappoġġaw lir-reġjuni li qed jiffaċċjaw sfidi ta' tranżizzjoni jew strutturali bħad-depopolazzjoni, biex jikkontribwixxu bis-sħiħ għat-tranżizzjonijiet ekoloġiċi u diġitali.
Fl-istess ħin, ir-RAG riveduti jżommu salvagwardji b'saħħithom biex jipprevjenu lill-Istati Membri milli jużaw il-flus pubbliċi biex jiskattaw ir-rilokazzjoni tal-impjiegi minn Stat Membru tal-UE għal ieħor, li hija essenzjali għall-kompetizzjoni ġusta fis-Suq Uniku.
Il-mappa tal-għajnuna reġjonali ta' Malta tiddefinixxi r-reġjuni Maltin eliġibbli għall-għajnuna għall-investiment reġjonali.
Il-mappa tistabbilixxi wkoll l-intensitajiet massimi tal-għajnuna fir-reġjuni eliġibbli.
L-intensità tal-għajnuna hija l-ammont massimu ta' għajnuna mill-Istat li jista' jingħata għal kull benefiċjarju, espress bħala perċentwal tal-ispejjeż eliġibbli tal-investiment.
Skont ir-RAG riveduti, reġjuni li jkopru sa 70 % tal-popolazzjoni ta' Malta jistgħu jkunu eliġibbli għall-għajnuna għall-investiment reġjonali, skont id-deroga tal-Artikolu 107(3)(c) tat-Trattat dwar il-Funzjonament tal-Unjoni Ewropea (“TFUE”) (l-hekk imsejħa żoni “c”).
Sabiex jiġu indirizzati d-disparitajiet reġjonali, Malta indikat bħala l-hekk imsejħa żoni “c” mhux predefiniti, il-gżejjer kollha ta' Għawdex u ta' Kemmuna u parti mill-gżira ewlenija ta' Malta, li tkopri 69.96 % tal-popolazzjoni ta' Malta.
F'dawk iż-żoni, l-intensitajiet massimi tal-għajnuna għal intrapriżi kbar se jvarjaw bejn 10 % u 15 %, skont il-PDG per capita taż-żona.
Fiż-żoni kollha msemmija hawn fuq, l-intensitajiet massimi tal-għajnuna jistgħu jiżdiedu b' 10 punti perċentwali għal investimenti magħmula minn impriżi ta' daqs medju u b' 20 punti perċentwali għal investimenti magħmula minn impriżi żgħar, għall-investimenti inizjali tagħhom bi spejjeż eliġibbli sa EUR 50 miljun.
L-għajnuna reġjonali għandha l-għan li tippromwovi l-iżvilupp ekonomiku fiż-żoni żvantaġġati tal-Ewropa, filwaqt li tiżgura kundizzjonijiet ekwi bejn l-Istati Membri.
Fil-linji gwida dwar l-għajnuna reġjonali (RAG), il-Kummissjoni tistabbilixxi l-kundizzjonijiet li skont tagħhom l-għajnuna reġjonali tista' titqies kompatibbli mas-suq intern, kif ukoll il-kriterji għall-identifikazzjoni taż-żoni li jissodisfaw il-kundizzjonijiet tal-Artikoli 107(3)(a) u (c) tat-TFUE (żoni “a” u “c” rispettivament).
L-Annessi tal-Linji Gwida jidentifikaw ir-reġjuni l-aktar żvantaġġati, l-hekk imsejħa żoni “a”, li jinkludu r-reġjuni ultraperiferiċi u r-reġjuni li l-PDG per capita tagħhom huwa inqas minn jew ugwali għal 75 % tal-medja tal-UE, u ż-żoni “c” predefiniti, li jirrappreżentaw dawk li qabel kienu żoni “a” u żoni skarsament popolati.
L-Istati Membri jistgħu jiddeżinjaw l-hekk imsejħa żoni “c” mhux predefiniti, sa kopertura “c” massima predefinita (li għalihom iċ-ċifri huma disponibbli wkoll fl-Annessi I u II tal-Linji Gwida) u f'konformità ma' ċerti kriterji.
L-Istati Membri jridu jinnotifikaw il-proposta tagħhom għal mapep ta' għajnuna reġjonali lill-Kummissjoni għall-approvazzjoni.
Il-verżjoni mhux kunfidenzjali tad-deċiżjoni tal-lum se tkun disponibbli taħt in-numru tal-każ SA.100839 (fir-Reġistru tal-Għajnuna mill-Istat) fuq is-sit web tad-DĠ Kompetizzjoni.
L-Unjoni Ewropea llum qablet li teskludi l-banek ewlenin Russi mis-sistema SWIFT, is-sistema dominanti dinjija ta' messaġġi finanzjarji.
Din il-miżura se twaqqaf lil dawn il-banek milli jwettqu t-tranżazzjonijiet finanzjarji tagħhom madwar id-dinja b'mod rapidu u effiċjenti.
Id-deċiżjoni tal-lum ġiet ikkoordinata mill-qrib mas-sħab internazzjonali tal-UE, bħall-Istati Uniti u r-Renju Unit.
Il-President von der Leyen qalet, Fil-veloċità tad-dawl, l-Unjoni Ewropea adottat tliet mewġiet ta' sanzjonijiet qawwija kontra s-sistema finanzjarja tar-Russja, l-industriji tat-teknoloġija avvanzata u l-elit korrott tagħha.
Dan huwa l-akbar pakkett ta' sanzjonijiet fl-istorja tal-Unjoni tagħna.
Id-deċiżjoni tal-lum li tiskonnettja l-banek ewlenin Russi min-network SWIFT se tibgħat sinjal ieħor ċar ħafna lil Putin u lil Kremlin.”
Il-lista tal-banek affettwati ġiet ippubblikata fil-Ġurnal Uffiċjali.
Il-banek fil-mira tal-miżura tal-lum intgħażlu peress li dawn il-banek diġà huma soġġetti għal sanzjonijiet mill-UE u minn pajjiżi oħra tal-G7.
Se tidħol fis-seħħ mit-12 ta' Marzu 2022.
Din se tagħti lis-SWIFT u lil operaturi oħra perjodu qasir ta' tranżizzjoni biex jimplimentaw il-miżura, u b'hekk itaffu kwalunkwe impatt negattiv possibbli għan-negozji u s-swieq finanzjarji tal-UE.
Skont l-imġiba tar-Russja, il-Kummissjoni lesta żżid aktar banek Russi fi żmien qasir.
Barra minn hekk, l-UE pprojbit l-investiment fi proġetti kofinanzjati mill-Fond Russu ta' Investiment Dirett.
Il-forniment ta' karti tal-flus iddenominati f'euro lir-Russja ġie pprojbit ukoll.
Id-deċiżjoni tal-lum tibni fuq il-pakketti ta' miżuri wiesgħa u bla preċedent li l-UE qed tieħu b'rispons għall-atti ta' aggressjoni tar-Russja fuq l-integrità territorjali tal-Ukrajna.
Dawn is-sanzjonijiet se jkollhom konsegwenzi kbar u severi għar-Russja.
L-UE tinsab magħquda fis-solidarjetà tagħha mal-Ukrajna u se tkompli tappoġġa lill-Ukrajna u lill-poplu tagħha flimkien mas-sħab internazzjonali tagħha, inkluż permezz ta' appoġġ politiku, finanzjarju u umanitarju addizzjonali.
Link għall-Ġurnal Uffiċjali
Sit web tal-Kummissjoni tal-UE dwar l-Ukrajna
Memo dwar il-miżuri restrittivi (sanzjonijiet)
*Aġġornata fit-02/03 fis-13:30
Il-Kummissjoni Ewropea llum adottat il-linji gwida tagħha dwar ir-reġim ġenerali ta' kundizzjonalità, li għandu l-għan li jipproteġi l-baġit tal-UE kontra l-ksur tal-prinċipji tal-istat tad-dritt.
Il-linji gwida jispjegaw fid-dettall kif il-Kummissjoni se tapplika r-regolament, inkluż kif id-drittijiet tar-riċevituri finali u tal-benefiċjarji tal-finanzjament tal-UE se jiġu protetti.
Il-President tal-Kummissjoni Ewropea von der Leyen qalet: “L-Istat tad-dritt huwa l-kolla li torbot lill-Unjoni tagħna flimkien, huwa l-pedament tal-unità tagħna.
Qatt mhu se ngħejjew niddefenduh.
Il-linji gwida tal-lum se jipprovdu ċarezza addizzjonali hekk kif il-Kummissjoni tkompli tindirizza kull ksur tal-prinċipji tal-istat tad-dritt marbuta mal-baġit tal-UE.
Billi jenħtieġ li niżguraw li kull euro u kull ċenteżmu jintefqu skont l-iskop proprju tagħhom u f'konformità mal-prinċipji tal-istat tad-dritt.”
Il-Kummissarju Johannes Hahn responsabbli għall-Baġit u l-Amministrazzjoni qal: “Ma nistgħux nagħmlu konċessjonijiet fir-rigward tal-protezzjoni tal-interessi finanzjarji tal-Unjoni u l-valuri fundaturi tagħha.
Bir-regolament dwar il-kundizzjonalità, għandna għodda oħra fil-kaxxa tagħna, fi żmien meta qed nimmaniġġjaw l-akbar baġit tal-UE fl-istorja.
Meta l-kundizzjonijiet tar-regolament jiġu ssodisfati, aħna se naġixxu b'determinazzjoni.”
Il-linji gwida jispjegaw fid-dettall kif se jiġi applikat ir-regolament, u b'mod partikolari:
Il-linji gwida tħejjew permezz ta' proċess komprensiv, inklużi konsultazzjonijiet mal-Parlament Ewropew u l-Istati Membri tal-UE.
Huma jqisu wkoll is-sentenzi tal-Qorti Ewropea tal-Ġustizzja fil-kawżi C-156/21 u C-157/21 maħruġa fis-16 ta' Frar 2022, li kienu jikkonċernaw il-legalità tar-Regolament.
Ir-Regolament dwar reġim ġenerali ta' kondizzjonalità għall-protezzjoni tal-baġit tal-Unjoni jiżgura l-protezzjoni tal-baġit tal-UE f'każijiet li fihom il-ksur tal-prinċipji tal-istat tad-dritt jaffettwa jew jirriskja serjament li jaffettwa l-ġestjoni finanzjarja tajba tiegħu jew il-protezzjoni tal-interessi finanzjarji tal-UE b'mod dirett biżżejjed.
Huwa japplika minn Jannar 2021.
Minn dak iż-żmien 'l hawn, il-Kummissjoni qed timmonitorja s-sitwazzjoni madwar il-pajjiżi tal-UE u tiġbor l-informazzjoni rilevanti.
Il-Kummissjoni se tipproponi miżuri xierqa u proporzjonati lill-Kunsill meta jiġu ssodisfati l-kundizzjonijiet tar-Regolament u meta l-ebda proċedura oħra stabbilita fil-leġiżlazzjoni tal-Unjoni ma tippermettilha tipproteġi l-baġit tal-Unjoni b'mod aktar effettiv.
Il-Kunsill imbagħad jieħu deċiżjoni finali.
Fi kwalunkwe każ, ir-riċevituri finali u l-benefiċjarji tal-finanzjament tal-Unjoni jibqgħu intitolati li jirċievu l-pagamenti tagħhom.
Għal dan l-għan, jenħtieġ li l-Istati Membri kkonċernati jkomplu jagħmlu dawn il-pagamenti.
Regolament dwar il-kundizzjonalità tal-istat tad-dritt — test legali
Regolament dwar il-kundizzjonalità tal-istat tad-dritt fuq l-internet
Il-Parlament eżamina s-sitwazzjoni tal-kanċer fl-Ewropa u qed jipproponi modi biex jittejbu l-prevenzjoni, it-trattament u r-riċerka. kontra l-Kanċer (BECA) sema' lil- leġiżlaturi nazzjonali , l- organizzazzjonijiet internazzjonali u l-esperti jitkellmu dwar l-aħħar żviluppi u għarfien fuq il-kanċer.
Abbażi tal-għarfien u l-esperjenza ta' dawn il-persuni fuq il-post, il-Membri tal-PE jemmnu li approċċ multidixxiplinari u kkoordinat fil-livell Ewropew jista' jnaqqas l-inugwaljanzi fost il-pajjiżi u jtejjeb il-ħajja tal-pazjenti u s-superstiti tal-kanċer.
Ir-rapport u r-rakkomandazzjonijiet tal-kumitat għandhom jiġu adottati mill-Parlament il-ġimgħa d-dieħla.
Dan huwa kif il-BECA jrid li l-UE ssaħħaħ ir-rwol tagħha fil-ġlieda kontra l-kanċer:
L-indirizzar ta' fatturi ta' riskju
Tiffinanzja programmi li jgħinu lin-nies jieqfu jpejpu u jiskoraġġixxu lil dawk li għadhom kif bdew ipejpu
Tevalwa r-riskji għas-saħħa relatati mas-sigaretti elettroniċi
Tipprojbixxi l-isponsorizzazzjoni minn produtturi tal-alkoħol fl-isport
Ittejjeb l-informazzjoni dwar il-karċinoġeni
Tinkoraġġixxi u tgħin lill-konsumaturi jagħżlu ikel tajjeb għas-saħħa
It-titjib tal-kura tas-saħħa
Tistabbilixxi protokolli komuni għall-iskrining tal-kanċer
Testendi l-proċeduri ta' akkwist konġunti biex jiġu indirizzati n-nuqqasijiet ta' mediċini u l-prezzijiet għoljin tat-teknoloġiji innovattivi
Tiżgura li l-mediċini li jirriżultaw minn riċerka ffinanzjata pubblikament ikunu disponibbli bi prezzijiet aċċessibbli
Tiffaċilita l-aċċess għall-kura tas-saħħa transfruntiera u l-provi kliniċi
Tinvesti f'aktar infrastruttura għat-terapija tar-radjazzjoni
Aktar investiment fir-riċerka
Iżżid il-fondi għar-riċerka dwar il-kawżi tal-kanċer u prodotti u trattamenti ġodda
Tintensifika r-riċerka dwar il-kanċers pedjatriċi u rari
Tiffaċilita t-taħriġ kostanti għall-professjonisti tas-saħħa
Ikklikkja hawn għal aktar dettalji dwar ir-rakkomandazzjonijiet
Aqsam din il-paġna ma' ħaddieħor: Facebook Twitter LinkedIn Whatsapp Unjoni tas-Saħħa: rwol aktar b'saħħtu għall-Aġenzija Ewropea għall-Mediċini Theddid transfruntier serju għas-saħħa: Azzjoni tal-UE dwar it-tħejjija u r-rispons (Jannar 2020): Il-politiki tal-UE: Is-saħħa u s-sigurtà soċjali (Ġunju 2019):
Studju: Il-politiki tal-UE dwar is-saħħa pubblika (2019):
Skeda informattiva dwar is-saħħa pubblika:
Il-Politika tal-UE dwar is-saħħa pubblika (Lulju 2020):
Il-Programm tas-Saħħa l-ġdid tal-UE (Novembru 2020):
Briefing: Limiti fuq l-espożizzjoni għal karċinoġeni u mutaġeni fuq il-post tax-xogħol
It-tisħiħ tal-Ewropa fil-ġlieda kontra l-kanċer (Lulju 2020)
Iċċekkja l-progress leġiżlattiv dwar il-Pjan tal-Ewropa biex Jingħeleb il-Kanċer
Studju: Batterji
Skeda informattiva dwar il-mediċini u t-tagħmir mediku
Nuqqas ta' mediċini fl-UE matul it-tifqigħa tal-coronavirus (Mejju 2020)
Stqarrijiet għall-istampa mill-Kumitat għall-Ambjent u s-Saħħa Pubblika
L-istrateġija tal-UE dwar id-diżabilità wara l-2020 (Lulju 2020)
L-impjiegi u d-diżabilità fl-UE (Mejju 2020)
Prodotti fertilizzanti tal-UE (Ġunju 2019):
Interferenti endokrinali: ħarsa ġenerali lejn l-aħħar żviluppi fil-livell Ewropew fil-kuntest tal-prodotti għall-protezzjoni tal-pjanti (April 2019):
Biedja mingħajr prodotti għall-protezzjoni tal-pjanti (Marzu 2019):
Skeda informattiva dwar is-sikurezza tal-ikel:
Is-sistema tal-Ikel tal-UE (Settembru 2020):
Strateġija mill-Għalqa sal-Platt (Novembru 2020):
77 % tan-nisa fl-UE jaħsbu li l-pandemija tal-COVID-19 wasslet għal żieda fil-vjolenza fiżika u emozzjonali kontra n-nisa f'pajjiżhom stess, li tvarja minn 93 % fil-Greċja għal 47 % fl-Ungerija.
Erbgħa minn kull għaxar rispondenti (38 %) jgħidu li l-pandemija kellha wkoll impatt negattiv fuq l-introjtu tan-nisa, kif ukoll fuq il-bilanċ bejn ix-xogħol u l-ħajja privata tagħhom (44 %) u fuq l-ammont ta' ħin li jallokaw għal xogħol imħallas (21 %).
Is-saħħa mentali tan-nisa ġiet affettwata b'mod sinifikanti minn restrizzjonijiet tal-pandemija, bħal lockdowns u miżuri ta' curfew (41 % fil-livell tal-UE) u limitazzjonijiet fuq l-għadd ta' persuni li setgħu jiltaqgħu magħhom (38 %).
It-talbiet tan-nisa għall-MPE huma l-ġlieda kontra t-traffikar tal-bnedmin u l-isfruttament sesswali, il-ġlieda kontra l-vjolenza mentali u fiżika kontra n-nisa u d-differenza fil-pagi
Għall-Jum Internazzjonali tan-Nisa fit-8 ta' Marzu, il-Parlament Ewropew ikkummissjona stħarriġ iddedikat fost in-nisa Ewropej li jivvaluta l-impatt tal-pandemija fuq diversi aspetti tal-ħajja tan-nisa.
Ir-riżultati tal-istħarriġ juru l-impatt sinifikanti tal-pandemija kemm fil-livell personali kif ukoll f'dak professjonali, inkluża żieda qawwija fil-livelli ta' vjolenza kontra n-nisa.
Tlieta minn kull erba' nisa (77 %) fl-UE jaħsbu li l-pandemija tal-COVID-19 wasslet għal żieda fil-vjolenza fiżika u emozzjonali kontra n-nisa.
Fil-pajjiżi kollha ħlief tnejn (il-Finlandja u l-Ungerija) dan ir-riżultat huwa ogħla minn 50 %, b'riżultati li laħqu 93 % fil-Greċja u 90 % fil-Portugall.
In-nisa jidentifikaw b'mod ċar diversi miżuri ewlenin biex jittrattaw il-kwistjoni tal-vjolenza kontra n-nisa: ikun aktar faċli li tiġi rrappurtata l-vjolenza kontra n-nisa, inkluż lill-pulizija (58 %), jiżdiedu l-għażliet għan-nisa biex ifittxu l-għajnuna, pereżempju permezz ta' hotlines tat-telefown (40 %), tiżdied is-sensibilizzazzjoni u t-taħriġ tal-pulizija u l-ġudikatura dwar is-suġġett (40 %), tiżdied l-indipendenza finanzjarja tan-nisa (38 %).
Konsegwenzi ekonomiċi u finanzjarji
38 % tar-rispondenti kollha qalu li l-pandemija kellha impatt negattiv fuq l-introjtu personali tagħhom.
Ir-riżultati jvarjaw minn 60 % fil-Greċja għal 19 % fid-Danimarka.
Il-pandemija tal-COVID-19 kellha wkoll impatt negattiv fuq il-bilanċ bejn ix-xogħol u l-ħajja privata skont 44 % tan-nisa intervistati.
Dan kien il-każ għal aktar minn nofs in-nisa f'Ċipru (68 %), il-Greċja (59 %), Malta (58 %), il-Lussemburgu (56 %), l-Italja (52 %), il-Portugall (52 %) u l-Ungerija (51 %).
Fl-aħħar iżda mhux l-inqas, 21 % tan-nisa qed jikkunsidraw jew iddeċidew li jnaqqsu b'mod permanenti l-ammont ta' ħin li jallokaw għal xogħol imħallas.
Mill-bidu tal-pandemija, in-nisa kienu l-aktar probabbli li jħossuhom imħassba dwar il-ħbieb u l-familja nieqsa (44 %), anzjużi u stressjati (37 %) u ġeneralment inkwetati dwar il-futur tagħhom (33 %).
Hemm fehma konsistenti fost in-nisa li l-miżuri promulgati biex jitwaqqaf it-tixrid tal-pandemija kellhom impatt kbir fuq is-saħħa mentali tagħhom stess.
Kategoriji speċifiċi tas-soċjetà ġew affettwati aktar minn oħrajn, skont it-tip ta' miżura: madwar nofs dawk bi tfal taħt l-età ta' 15-il sena jgħidu li l-għeluq tal-iskola u l-faċilitajiet għall-indukrar tat-tfal kellu impatt kbir fuq is-saħħa mentali tagħhom.
X'jistgħu jistennew in-nisa mill-Parlament Ewropew?
In-nisa fl-UE jemmnu li l-Parlament Ewropew għandu (...) jipprijoritizza: it-traffikar u l-isfruttament sesswali għan-nisa u t-tfal (47 %), il-vjolenza mentali u fiżika kontra n-nisa (47 %), id-differenza fil-pagi bejn in-nisa u l-irġiel u l-impatt tagħha fuq l-iżvilupp tal-karriera (41 %), id-diffikultajiet aktar b'saħħithom għan-nisa biex jirrikonċiljaw il-ħajja privata u dik tax-xogħol tagħhom (il-bilanċ bejn ix-xogħol u l-ħajja privata) (31 %), il-protezzjoni tan-nisa u l-bniet li jappartjenu għal gruppi vulnerabbli (30 %).
Il-President tal-Parlament Ewropew Roberta Metsola, filwaqt li laqgħet ir-riżultati tal-istħarriġ, qalet: "In-nisa ntlaqtu l-agħar mill-pandemija tal-COVID-19.
Huma ġew milquta mentalment u finanzjarjament.
Dan irid jieqaf.
Il-Parlament Ewropew qed jaġixxi biex ibiddel dan."
Il-President tal-Kumitat FEMM tal-Parlament Ewropew Robert Biedrón: "Ir-riżultati tal-istħarriġ tal-Ewrobarometru jikkonfermaw dak li diġà nafu: il-pandemija tal-COVID affettwat b'mod sproporzjonat lin-nisa u l-bniet f'numru kbir ta' modi.
Minn żieda fil-vjolenza bbażata fuq is-sess, għal żieda fil-piż tal-kura, mill-impatt ekonomiku fuq setturi b'popolazzjoni sproporzjonata min-nisa, għal nuqqas ta' sigurtà fil-kuntratti tax-xogħol.
Iżda l-kriżijiet jistgħu jkunu wkoll is-sors ta' opportunità: ċans li terġa 'tinbena aħjar.
L-irkupru għandu għalhekk ipoġġi lin-nisa fil-qalba tas-soluzzjonijiet, li se navvanzaw ukoll permezz tal-ħidma tagħna"
Biex jitfakkar il-Jum Internazzjonali tan-Nisa fit-8 ta' Marzu 2022, il-Parlament Ewropew ikkummissjona stħarriġ immirat lejn in-nisa Ewropej biss, biex jitkejlu aħjar il-fehmiet tan-nisa fost il-ġenerazzjonijiet, il-pajjiżi, u l-karatteristiċi soċjodemografiċi differenti fi żminijiet tal-COVID-19.
Dan l-istħarriġ Flash Eurobarometer twettaq mill-IPSOS bejn 25/1 u 3/2/2022 fis-27 Stat Membru kollha tal-UE u kopra total ta' 26741 intervista.
Ir-riżultati tal-UE huma ponderati skont id-daqs tal-popolazzjoni f'kull pajjiż.
Id-data u r-rapport sħiħ jistgħu jinstabu hawnhekk .
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
L-Unjoni Ewropea, flimkien man-NATO u s-sħab internazzjonali, tesprimi solidarjetà sħiħa mal-Albanija u tħassib wara ċ-ċiberattivitajiet malizzjużi f'Lulju.
L-attakk kien immirat direttament lejn l-infrastruttura kruċjali u affettwa l-wasla ta' servizzi pubbliċi lin-nies u lin-negozji fl-Albanija.
Nikkundannaw bil-qawwa tali mġiba inaċċettabbli fiċ-ċiberspazju, li tmur kontra n-normi maqbula ta' mġiba responsabbli mill-istat, kif approvat ripetutament mill-Istati Membri kollha tan-NU.
Imġiba destabbilizzanti u irresponsabbli bħal din li għandha l-għan li thedded l-integrità u s-sigurtà, il-valuri u l-prinċipji demokratiċi tal-Albanija, u li tipprova ddgħajjef l-istituzzjonijiet demokratiċi u s-soċjetajiet b'mod ġenerali, mhijiex aċċettabbli.
L-Unjoni Ewropea, flimkien man-NATO u s-sħab internazzjonali, tinsab lesta li tappoġġa t-tisħiħ tar-reżiljenza ċibernetika tal-Albanija abbażi tal-kooperazzjoni eżistenti tagħna dwar iċ-ċibersigurtà.
F'konformità mal-Istrateġija tal-UE dwar iċ-Ċibersigurtà u l-Boxxla Strateġika, l-Unjoni Ewropea hija determinata li tipprevjeni ċ-ċiberattakki permezz ta' reżiljenza msaħħa u billi tirreaġixxi bil-qawwa għaċ-ċiberattakki kontra l-UE u l-Istati Membri tagħha u hija impenjata li tgħin fit-tisħiħ tar-reżiljenza taċ-ċibersigurtà fil-pajjiżi kandidati u f'pajjiżi oħra, bl-użu tal-għodod kollha disponibbli tal-UE.
Aħna nkomplu nimmonitorjaw is-sitwazzjoni bir-reqqa u ninsabu lesti li nieħdu passi ulterjuri fejn meħtieġ biex nappoġġaw lill-Albanija.
Il-pajjiżi kandidati t-Turkija, il-Maċedonja ta' Fuq, il-Montenegro, is-Serbja, l-Albanija [1] , l-Ukrajna u r-Repubblika tal-Moldova, il-pajjiż kandidat potenzjali l-Georgia, u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-dikjarazzjoni.
[1] Il-Maċedonja ta' Fuq, il-Montenegro, is-Serbja u l-Albanija għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Illum il-Kunsill adotta deċiżjoni li tissospendi kompletament il-ftehim għall-faċilitazzjoni tal-viża bejn l-UE u r-Russja.
B'konsegwenza ta' dan, ir-regoli ġenerali tal-kodiċi tal-viża ser japplikaw għaċ-ċittadini Russi.
Dan ser iwassal għal żieda fit-tariffa tal-applikazzjoni tal-viża minn €35 għal €80, il-ħtieġa li jiġu ppreżentati dokumenti ġustifikattivi addizzjonali, żieda fil-ħinijiet tal-ipproċessar tal-viża u aktar regoli restrittivi għall-ħruġ ta' viżi għal dħul multiplu.
Ftehim għall-faċilitazzjoni tal-viża jippermetti l-aċċess privileġġat lejn l-UE lil ċittadini ta' sħab fdati li għandhom l-istess valuri tagħna.
Ir-Russja, bil-gwerra ta' aggressjoni tagħha mhux provokata u mhux ġustifikata, inkluż bl-attakki indiskriminati tagħha fuq ċivili, kissret din il-fiduċja u għaffġet il-valuri fundamentali tal-komunità internazzjonali tagħna.
Id-deċiżjoni tal-lum hija konsegwenza diretta tal-azzjonijiet tar-Russja u tkompli tixhed l-impenn sod tagħna lill-Ukrajna u lill-poplu tagħha.
Vít Rakušan, Ministru għall-Intern taċ-Ċekja
Id-deċiżjoni mistennija tiġi ppubblikata fil-Ġurnal Uffiċjali fid-9 ta' Settembru 2022.
Ser tidħol fis-seħħ fil-jum tal-adozzjoni tagħha u ser tapplika mit-12 ta' Settembru 2022.
Informazzjoni ġenerali Il-ftehim għall-faċilitazzjoni tal-viża bejn l-UE u r-Russja daħal fis-seħħ fl-1 ta' Ġunju 2007.
L-iskop tiegħu kien li jiffaċilita l-ħruġ ta' viżi għal soġġorn qasir (ta' mhux aktar minn 90 jum għal kull 180) abbażi tar-reċiproċità.
Fl-24 ta' Frar 2022, il-Kunsill Ewropew ikkundanna bl-aktar mod qawwi possibbli l-aggressjoni militari tar-Russja kontra l-Ukrajna u esprima solidarjetà sħiħa mal-Ukrajna u l-poplu tagħha.
Fil-25 ta' Frar l-UE adottat aktar miżuri restrittivi kontra r-Russja, kif ukoll is-sospensjoni parzjali tal-ftehim għall-faċilitazzjoni tal-viża għad-diplomatiċi, uffiċjali Russi oħra u negozjanti.
Minn dak iż-żmien 'l hawn, l-UE adottat miżuri addizzjonali biex tirrispondi għall-azzjonijiet tar-Russja u tappoġġa lill-Ukrajna u lill-poplu Ukren.
Fil-laqgħa informali tagħhom tal-31 ta' Awwissu, il-ministri għall-affarijiet barranin laħqu qbil politiku biex jgħaddu għas-sospensjoni sħiħa tal-ftehim għall-faċilitazzjoni tal-viża.
Is-sospensjoni sħiħa taffettwa l-kategoriji kollha ta' vjaġġaturi li jiġu fl-UE għal soġġorn qasir.
Il-Kummissjoni mistennija tippreżenta linji gwida addizzjonali biex tiżgura li din is-sospensjoni ma tħallix impatt negattiv fuq ċerti persuni li jivvjaġġaw lejn l-UE għal skopijiet essenzjali, bħal ġurnalisti, dissidenti u rappreżentanti tas-soċjetà ċivili.
Deċiżjoni tal-Kunsill dwar is-sospensjoni sħiħa tal-ftehim għall-faċilitazzjoni tal-viża bejn l-UE u r-Russja (Ġurnal Uffiċjali)
Ir-rispons tal-UE għall-invażjoni tal-Ukrajna mir-Russja
Illum il-Kunsill iddeċieda li jġedded il-mandat tal-missjoni ċivili tal-UE EUCAP Sahel Niger sat- 30 ta' Settembru 2024 b'allokazzjoni baġitarja ta' ftit aktar minn €72 miljun għall-perjodu mill-1 ta' Ottubru 2022 sat-30 ta' Settembru 2024.
Il-Kunsill iddeċieda wkoll li jaġġusta kemxejn il-mandat tal-missjoni biex tkun tista' tiskambja informazzjoni klassifikata tal-UE mal-aġenziji tal-Ġustizzja u l-Affarijiet Interni tal-UE.
Id-deċiżjoni tal-lum ittieħdet bħala parti mir-rieżami strateġiku tal-missjoni.
Kuntest EUCAP Sahel Niger, missjoni ċivili taħt il-Politika ta' Sigurtà u ta' Difiża Komuni, tnediet fuq talba tal-gvern tan-Niġer fis-sajf tal-2012.
L-għan tagħha huwa li tgħin tistabbilixxi approċċ integrat, koerenti, sostenibbli u bbażat fuq id-drittijiet tal-bniedem fost id-diversi atturi tas-sigurtà Niġerini fil-ġlieda kontra t-terroriżmu u l-kriminalità organizzata.
Għaldaqstant, il-missjoni hija mfassla biex tipprovdi pariri u taħriġ biex l-awtoritajiet Niġerini jiġu appoġġati fit-tisħiħ tal-kapaċitajiet tagħhom.
Aktar minn 100 espert internazzjonali, li l-maġġoranza tagħhom ġejjin mill-forzi tas-sigurtà u d-dipartimenti tal-ġustizzja Ewropej, huma skjerati b'mod permanenti f'Niamey.
Delegazzjoni tal-Unjoni Ewropea għar-Repubblika tan-Niġer
Illum, il-ministri għall-finanzi tal-UE u l-gvernaturi tal-Bank Ċentrali ltaqgħu ma' rappreżentanti tal-Kummissjoni Ewropea u l-BĊE fil-laqgħa informali tal-Kunsill Ecofin fi Praga.
Il-ministri għall-finanzi ddiskutew l-impatt tal-aggressjoni Russa fl-Ukrajna fuq l-ekonomiji Ewropej u appoġġaw l-adozzjoni rapida ta' assistenza finanzjarja addizzjonali lill-Ukrajna li tammonta għal €5 biljun.
Wara l-ftehim f'Lulju biex jiġu pprovduti €1 biljun, il-ministri għall-finanzi tal-UE fi Praga qablu li jaċċelleraw il-porzjon li jmiss tal-assistenza makrofinanzjarja lill-Ukrajna li jammonta għal €5 biljun.
Is-self il-ġdid ta' €5 biljun ser jintuża għat-tmexxija ta' kuljum tal-istat u biex jiġi żgurat it-tħaddim tal-infrastruttura kritika tal-pajjiż, bħall-uffiċċji, l-iskejjel u l-isptarijiet.
Fil-laqgħat li jmiss tal-Ecofin, ser ninsisti għal ftehim rapidu dwar il-provvediment tat-tliet biljun euro li jifdal, u b'rabta ma' dan l-ammont irridu naqblu wkoll dwar id-diviżjoni tiegħu f'self u għotjiet.
Zbyněk Stanjura, Ministru għall-Finanzi taċ-Ċekja
Din l-assistenza finanzjarja, ladarba tiġi adottata, ser tikkumplimenta appoġġ ieħor tal-UE lill-Ukrajna fl-oqsma umanitarji, tal-iżvilupp, tad-dwana u tad-difiża.
Matul id-dibattitu dwar l-assistenza ekonomika lill-Ukrajna, il-ministri għall-finanzi ddiskutew ukoll ir-rikostruzzjoni tal-Ukrajna wara l-gwerra.
Minbarra li jħeġġeġ rabtiet politiċi aktar fil-fond, rabtiet ekonomiċi aktar b'saħħithom u r-rispett għall-valuri komuni, il-ftehim ipprovda qafas biex tiġi segwita aġenda ta' riforma ambizzjuża, iffukata fuq il-ġlieda kontra l-korruzzjoni, sistema ġudizzjarja indipendenti, l-istat tad-dritt, u klima kummerċjali aħjar.
L-UE wriet appoġġ kontinwu għal dawn ir-riformi, li huma kruċjali biex jiġbdu l-investimenti, jagħtu spinta lill-produttività u jgħollu l-istandards tal-għajxien fuq medda medja ta' żmien.
Fost strumenti oħra ta' appoġġ, bejn l-2014 u l-2022 l-UE appoġġat lill-Ukrajna permezz ta' diversi operazzjonijiet konsekuttivi ta' assistenza makrofinanzjarja (MFA) li qabżu € 7 biljun f'self u għotjiet.
Il-gwerra tar-Russja fl-Ukrajna qed tkun ta' ħsara għall-istabbiltà ekonomika u finanzjarja diġà prekarja tal-Ukrajna.
Fost l-oħrajn, wasslet għal ħruġ sostanzjali ta' kapital.
Dikjarazzjoni tar-rappreżentanti tal-Istati Membri, imlaqqgħin fil-marġini tal-laqgħa informali tal-Kunsill ECOFIN, dwar l-appoġġ finanzjarju lill-Ukrajna
Il-Kunsill jadotta €1 biljun addizzjonali f'assistenza lill-Ukrajna (stqarrija għall-istampa, 12 ta' Lulju 2022)
Solidarjetà tal-UE mal-Ukrajna (informazzjoni ġenerali)
Relazzjonijiet tal-UE mal-Ukrajna (informazzjoni ġenerali)
Ir-rispons tal-UE għall-invażjoni tal-Ukrajna mir-Russja (informazzjoni ġenerali)
It-Tnejn 5 ta' Settembru 2022 Alġerija (ħin lokali) 10:30 Żjara lill-Mafkar tal-Martri 11:00 Laqgħa mal-Ministru għall-Affarijiet Barranin Ramtane Lamamra 11:30 Laqgħa mal-President Abdelmadjid Tebboune 19:00 Żjara fil-Moskea l-Kbira tal-Alġier L-Erbgħa 7 ta' Settembru 2022 Qatar (ħin lokali) 10:30 Laqgħa mal-Emir tal-Qatar Tamim bin Hamad Al Thani 13:30 Laqgħa mal-Ministru għall-Enerġija Saad bin Sherida Al Kaabi Abu Dhabi, Emirati Għarab Magħquda (ħin lokali) 16:30 Laqgħa mal-Ministru għall-Enerġija u l-Infrastruttura, Suhail Mohamed Al Mazrouei
Il-Ħamis 8 ta' Settembru 2022
Abu Dhabi, Emirati Għarab Magħquda (ħin lokali)
08:30 Żjara fil-Mużew tal-Louvre ta' Abu Dhabi 09:30 Żjara lill-Mafkar tal-Fundatur 11:30 Laqgħa mal-Altezza Tiegħu Sheikh Mohammed bin Zayed Al Nahyan, President tal-Emirati Għarab Magħquda
Il-Ġimgħa 9 ta' Settembru 2022
15:00 Laqgħa mal-Kanċillier Federali Olaf Scholz segwita minn konferenza stampa
It-Tlieta 13 ta' Settembru 2022 Jeddah, l-Arabja Sawdija (ħin lokali) 11:00 Diskussjoni madwar mejda ma' nisa Sawdin (Kunsill Shura, negozju, dinja akkademika, arti, media, eċċ.) 12:00 Laqgħa mal-Ministri: Prinċep Faysal, Ministru għall-Affarijiet Barranin, Adel Al Jubeir, Ministru tal-Istat, Majid ben Abdullah Al Qasabi, Ministru għall-Kummerċ 13:00 Laqgħa ma' Hissein Brahim Taha, Segretarju Ġenerali tal-Organizzazzjoni tal-Kooperazzjoni Iżlamika 15:30 Laqgħa mal-Altezza Rjali Tiegħu Mohammed bin Salman bin Abdulaziz Al Saud, Prinċep Eredi Telefonata mal-Prim Ministru tar-Repubblika tal-Armenja Nikol Pashinyan Telefonata mal-President tal-Ażerbajġan Ilham Aliyev 20:30 Telefonata mas-Segretarju Ġenerali tan-NU António Guterres
Il-Ħamis 15 ta' Settembru 2022
18:00 Laqgħa ma' Jean-François van Boxmeer, President tad-Diskussjoni Ewropea Madwar Mejda għall-Industrija
Illum il-Kunsill iddeċieda li jtawwal iż-żmien tal-miżuri restrittivi mmirati lejn dawk responsabbli għad-dgħajfien jew it-theddid tal-integrità territorjali, is-sovranità u l-indipendenza tal-Ukrajna b'sitt xhur oħra, sal- 15 ta' Marzu 2023 .
Il-miżuri restrittivi eżistenti jipprevedu restrizzjonijiet fuq l-ivvjaġġar għal persuni fiżiċi , l- iffriżar tal-assi , u projbizzjoni fuq it-tqegħid għad-dispożizzjoni ta' fondi jew riżorsi ekonomiċi oħra għall-individwi u l-entitajiet elenkati.
Is-sanzjonijiet ser ikomplu japplikaw għal 1206 individwu u 108 entità , li ħafna minnhom huma fil-mira b'reazzjoni għall-aggressjoni militari mhux provokata u mhux ġustifikata tar-Russja kontra l-Ukrajna li għaddejja bħalissa.
Wara l-24 ta' Frar 2022, b'reazzjoni għall-aggressjoni militari tar-Russja kontra l-Ukrajna, l-UE espandiet b'mod massiv is-sanzjonijiet kontra r-Russja.
Minbarra s-sanzjonijiet fuq rappreżentanti politiċi ewlenin, oligarki, il-militar u l-propagandisti, l-UE adottat miżuri mingħajr preċedent bl-għan li ddgħajjef b'mod sinifikanti l-bażi ekonomika tar-Russja, billi ċċaħħadha minn teknoloġiji u swieq kritiċi, u tnaqqas b'mod sinifikanti l-kapaċità tagħha li tagħmel gwerra.
L-UE tikkundanna b'mod riżolut l-attakki indiskriminati tar-Russja kontra persuni ċivili u l-infrastruttura ċivili, u tħeġġeġ lir-Russja tirtira minnufih u mingħajr kondizzjonijiet it-truppi u t-tagħmir militari kollha tagħha mit-territorju kollu tal-Ukrajna fil-fruntieri tagħha rikonoxxuti f'livell internazzjonali.
Id-dritt umanitarju internazzjonali għandu jiġi rispettat.
Ir-Russja, il-Belarussja u dawk kollha responsabbli għad-delitti tal-gwerra ser jinżammu responsabbli għall-azzjonijiet tagħhom, f'konformità mad-dritt internazzjonali.
L-Unjoni Ewropea tinsab determinata fl-impenn tagħha li tgħin lill-Ukrajna teżerċita d-dritt inerenti tagħha ta' awtodifiża kontra l-aggressjoni Russa u tibni futur paċifiku, demokratiku u prosperu.
Ir-rispons tal-UE għall-gwerra ta' aggressjoni tar-Russja kontra l-Ukrajna – informazzjoni ġenerali
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Ġenerali, 20 ta' Settembru 2022 Il-ministri ser jiffokaw fuq it-tħejjijiet għall-Kunsill Ewropew ta' Ottubru, l-istat tad-dritt, is-segwitu għall-Konferenza dwar il-Futur tal-Ewropa u l-pjanijiet għal ħidma leġiżlattiva.
Aqra iktar
Kunsill Agrikoltura u Sajd, 26 ta' Settembru 2022 Il-ministri għall-agrikoltura tal-UE ser jiltaqgħu fi Brussell biex jiddiskutu s-sitwazzjoni tal-produzzjoni u l-loġistika agrikola fl-Ukrajna u r-rotot tat-trasport lejn l-UE.
Għal din id-diskussjoni ser jingħaqad magħhom Mykola Solsky, il-Ministru Ukren għall-Politika Agrarja u l-Ikel.
Barra minn hekk, il-ministri ser ikollhom skambju ta' fehmiet dwar l-opportunitajiet tas-sajd għas-sena d-dieħla, inkluż dwar l-istokkijiet tal-ħut kondiviżi mar-Renju Unit u l-konsultazzjonijiet annwali bejn l-UE u n-Norveġja għall-2023.
Aqra iktar
Kunsill Kompetittività (Suq intern u industrija), 29 ta' Settembru 2022 Il-ministri għall-kompetittività responsabbli għas-suq intern u l-industrija ser jiltaqgħu fi Brussell biex jiddiskutu l-istrument għas-suq uniku f'emerġenza (SMEI) u r-regolament dwar l-ekodisinn għal prodotti sostenibbli (ESPR).
Aqra iktar
Kunsill Straordinarju Trasport, Telekomunikazzjoni u Enerġija (Enerġija), 30 ta' Settembru 2022 Il-ministri għall-enerġija tal-UE ser jimmiraw li jilħqu qbil politiku dwar proposta għal regolament tal-Kunsill dwar intervent ta' emerġenza biex jiġu indirizzati l-prezzijiet għoljin tal-enerġija.
Aqra iktar
Kalendarju indikattiv tal-laqgħat taħt il-presidenza Ċeka (1 ta' Lulju - 31 ta' Diċembru 2022)
Is-sit web tal-presidenza Ċeka
It-Tnejn 19 ta' Settembru 2022 Londra Ċerimonja funebri għar-Reġina Elizabeth II Is-77 Assemblea Ġenerali tan-NU, New York City It-Tlieta 20 ta' Settembru 2022 Ftuħ tad-Dibattitu Ġenerali tas-77 Assemblea Ġenerali tan-NU Summit dwar is-Sigurtà Alimentari Globali
L-Erbgħa 21 ta' Settembru 2022 Avveniment ta' livell għoli "In-Nisa fil-Kunflitti", ospitat mill-President Charles Michel
Il-Ġimgħa 23 ta' Settembru 2022 Diskors fid-Dibattitu Ġenerali tas-77 Assemblea Ġenerali tan-NU
Aqsam din il-paġna ma' ħaddieħor: Facebook Twitter LinkedIn Whatsapp Aqsam din il-paġna ma' ħaddieħor: Facebook Twitter LinkedIn Whatsapp Irreġistra biex tirċievi l-aġġornamenti b'mail
Kaja Kallas Fid-9 ta' Marzu, il-Prim Ministru tal-Estonja Kaja Kallas kienet l-ewwel mexxejja tal-UE li indirizzat lill-Parlament Ewropew fis-sensiela ta' dibattiti "Din hija l-Ewropa".
Fil-ftuħ tad-dibattitu, il-President tal-Parlament Roberta Metsola qalet: "Jeħtieġ li nivvalutaw mill-ġdid ir-rwol tal-Unjoni Ewropea f'din id-dinja l-ġdida.
Jeħtieġ li nqawwu l-investimenti tagħna fid-difiża u fit-teknoloġiji innovattivi.
Wasal iż-żmien li nieħdu passi deċiżivi biex niżguraw is-sigurtà tal-Ewropej kollha.
Iż-żmien li nibnu unjoni ta' sigurtà u difiża reali u nnaqqsu d-dipendenzi tagħna mill-Kremlin."
Wara l-invażjoni tal-Ukrajna u bħala prim ministru ta' pajjiż li jaqsam fruntiera ta' kważi 300 km mar-Russja, Kallas talbet aktar difiża min-naħa tal-UE u inqas dipendenza enerġetika, filwaqt li enfasizzat l-importanza tal-alleanza tan-NATO.
Tkellmet ukoll dwar l-importanza tal-futur tal-Ukrajna: "Huwa fl-interess tagħna li l-Ukrajna jkollha aktar stabbiltà, aktar prosperità u pedamenti sodi fuq l-istat tad-dritt.(...)
Iżda mhuwiex biss fl-interess tagħna li nagħtu lill-Ukrajna perspettiva ta' sħubija, huwa wkoll dmir morali tagħna li nagħmlu dan.
L-Ukrajna mhix ġed tiġġieled għaliha nfisha biss, imma għall-Ewropa kollha."
Hija indirizzat liċ-ċittadini Russi direttament u assigurathom li l-UE mhix qed taħdem kontrihom, u li l-iskop tas-sanzjonijiet hu li jiżolaw lill-President Vladimir Putin u l-gvern tiegħu.
"Inkomplu nittamaw f'Russja stabbli u demokratika li tirrispetta l-ġirien tagħha u li tkun irregolata mill-istat tad-dritt."
B'reazzjoni għad-diskors ta' Kallas, l-MEPs talbu li tittieħed aktar azzjoni biex l-Ukrajna tiġi megħjuna fil-ġlieda tagħha, inkluż bl-għoti ta' aktar armi, u li titnaqqas tad-dipendenza tal-UE fuq iż-żejt u l-gass mir-Russja.
Iddiskutew ukoll il-bżonn li tingħata għajnuna lir-rifuġjati Ukreni u li niddefendu l-valuri Ewropej.
Tista' tara d-dibattitu hawn .
Filmati mid-dibattiti "Din hija l-Ewropa"
Ir-Russja ilha kważi sena tħaddem strateġija ta' qerda, strateġija ta' terrur, tipprova bil-bombi ġġiegħel lill-poplu tal-Ukrajna jċedi.
Rajna din l-istrateġija f'Bakhmut, f'Soledar, u aktar reċentement fi Dnipro.
Iżda l-Ukreni qed jirreżistu u ser jibqgħu jirreżistu.
U aħna, l-Unjoni Ewropea, ser nibqgħu nappoġġawhom sakemm ikun hemm bżonn.
Ser inkomplu bl-appoġġ militari tagħna, bis-saħħa ta' żieda fil-Faċilità Ewropea għall-Paċi.
Issa huwa ż-żmien; għandhom ħtieġa urġenti għal aktar tagħmir u jien personalment favur il-forniment ta' tankijiet lill-Ukrajna.
Adottajna wkoll programm ta' assistenza makrofinanzjarja ta' €18-il biljun u qed inżidu l-pressjoni fuq il-Kremlin bid-disa' pakkett ta' sanzjonijiet.
Żidna wkoll l-għajnuna materjali tagħna, speċjalment biex ngħinu lill-Ukreni jilqgħu għax-xitwa waqt li r-Russja qed tkompli teqred l-infrastruttura tagħhom.
Bgħatna kważi 80 000 tunnellata ta' materjal, bħal ġeneraturi, bojlers u transformers.
L-Unjoni Ewropea u l-Istati Membri tagħha qed jappoġġaw lill-Ukrajna b'mod qawwi – diġà impenjajna kważi €50 biljun – u ċ-ċittadini Ewropej huma favur dan l-appoġġ, skont l-aħħar Ewrobarometru.
Iċ-ċittadini tagħna jafu li l-appoġġ lill-Ukrajna jfisser appoġġ għall-paċi, id-demokrazija u l-ordni internazzjonali.
Il-Kunsill Ewropew kellu dibattitu dwar ir-relazzjoni trans-Atlantika tagħna, dibattitu marbut mill-qrib ma' prijorità ewlenija oħra għall-UE: il-kompetittività Ewropea tagħna, speċjalment tal-industrija u t-teknoloġiji futuri tagħna.
Ser niddiskutu dan is-suġġett fil-laqgħa tagħna li jmiss tal-Kunsill Ewropew fi Frar.
L-Unjoni Ewropea u l-Istati Uniti huma alleati mill-qrib, iżda anke l-alleati xi kultant ikollhom differenzi.
Dan huwa l-każ bl-Att dwar it-Tnaqqis tal-Inflazzjoni.
Din il-leġiżlazzjoni toħloq pakkett ta' sussidji u krediti tat-taxxa ta' $370 biljun biex tiġi żviluppata ekosistema ta' teknoloġiji avvanzati biex titrawwem it-tranżizzjoni klimatika u biex tiġi promossa t-tmexxija Amerikana f'dawn is-setturi.
Ejjew inkunu ċari, dawn l-għanijiet huma leġittimi u ta' min ifaħħarhom, iżda l-mod kif issarrfu fl-Att dwar it-Tnaqqis tal-Inflazzjoni joħloq problemi serji għar-regoli internazzjonali dwar il-kompetizzjoni u l-kummerċ.
Sinċerament nittamaw li d-djalogu mal-ħbieb Amerikani tagħna jwassal għal riżultati pożittivi konkreti.
Fil-fehma tiegħi, il-kumpaniji Ewropej iridu jkunu jistgħu jgawdu l-istess kundizzjonijiet bħall-kumpaniji Kanadiżi u Messikani.
Iżda, għeżież kollegi, irridu naraw tajjeb ir-realtà li għandna quddiemna.
L-alleat Amerikan tagħna qed iħaddan politika massiva ta' għajnuna mill-istat u ċ-Ċina qed tkompli tinvesti il-flus tal-istat fis-settur tat-teknoloġija tagħha.
Fl-Ewropa, jeħtieġ li wkoll naġixxu biex nuru lill-industrija Ewropea tagħna u liċ-ċittadini tagħna li kapaċi negħlbu din l-isfida.
Il-mudell Ewropew tagħna jikkonsisti f'ekonomija soċjali tas-suq li timplika – għal raġunijiet tajbin ħafna – spejjeż tax-xogħol u ambjentali ogħla, u l-kriżi attwali tal-enerġija tfisser li ser ikollna nħabbtu wiċċna ma' spejjeż ogħla tal-enerġija għall-futur prevedibbli.
L-UE għenet biex tinbena sistema globali msejsa fuq il-kummerċ ħieles, filwaqt li għamlet ħilitha biex tiżgura kundizzjonijiet ekwivalenti ta' kompetizzjoni.
Iżda ma nistgħux noqogħdu ma nagħmlu xejn waqt li l-kompetituri ewlenin tagħna jħaddnu politiki ta' appoġġ ekonomiku massiv għall-kumpaniji tagħhom.
Għalhekk irridu nimmobilizzaw riżorsi massivi biex immexxu 'l quddiem politika industrijali Ewropea ambizzjuża biex tiżdied il-kompetittività, tingħata spinta qawwija lill-produttività, u jiġi xprunat l-investiment.
Huwa għalhekk li f'Diċembru l-Kunsill Ewropew inkariga lill-Kummissjoni biex tressaq proposti bil-ħsieb tal-laqgħa li jmiss tagħna.
Aħna nagħrfu li dan huwa żmien kritiku biex insostnu l-futur ekonomiku u l-ġejjieni tas-suq intern tal-UE.
Nixtieq naqsam magħkom dak li, fil-fehma tiegħi, għandu jkun il-qafas għal-laqgħa tagħna tal-Kunsill Ewropew fi Frar dwar din il-kwistjoni.
Nara erba' punti li dwarhom jeħtieġ li nieħdu deċiżjonijiet, u nistabbilixxu għadd ta' prinċipji gwida.
L-ewwel wieħed jikkonċerna l-kwistjoni tal-iskemi ta' għajnuna mill-istat.
L-iskemi ta' għajnuna mill-istat jirriflettu l-għan tal-Unjoni Ewropea li tafda lis-settur privat, il-globalizzazzjoni, u l-inizjattiva.
Matul dawn l-aħħar snin, dan qeda rwol ewlieni biex jippermetti l-iżvilupp tal-bażi ekonomika tal-Unjoni Ewropea.
Bl-istess mod, madankollu, huwa ċar li d-dinja qed tinbidel madwarna u dan ifisser li għandna nqisu l-aġġustamenti li ser ikunu meħtieġa.
Aħna noqogħdu fuq il-Kummissjoni biex tagħmel proposti operazzjonali, sabiex inkunu nistgħu nibbenefikaw minn skema emendata f'dan il-qasam, filwaqt li niggarantixxu l-integrità tas-suq intern, u niżguraw li ma jkunx hemm standards doppji u analiżi għal kull każ, iżda minflok ikun hemm regoli komuni li jikkonsolidaw id-dinamika tas-suq intern.
It-tieni punt importanti, u dan huwa sens komun, huwa li naraw kif nistgħu nimmobilizzaw riżorsi eżistenti, naturalment fil-livell tal-UE: jiġifieri l-baġit u l-pjan għall-irkupru, iżda wkoll fil-livell nazzjonali: it-titjib tal-flessibbiltà, progress aktar rapidu, u forsi t-twettiq ta' aġġustamenti, fejn meħtieġ, sabiex titqies is-sitwazzjoni li evolviet f'dawn l-aħħar ġimgħat.
It-tielet punt, li għandu jkun għal qalb kull wieħed u waħda minna u li huwa kruċjali għall-proġett Ewropew, huwa s-solidarjetà.
Huwa ċar li mhux il-pajjiżi Ewropej kollha għandhom eżattament l-istess kapaċitajiet finanzjarji.
Ma nkunux qed nippruvaw niżguraw kondizzjonijiet ekwivalenti mal-kompetituri tagħna barra mill-Unjoni Ewropea jekk ma nkomplux naħdmu lejn konverġenza ekonomika u soċjali akbar fil-livell Ewropew.
Huwa għalhekk li ninsab fost dawk li jemmnu li ser ikollna nikkunsidraw estensjoni possibbli tal-mekkaniżmu SURE, li jista' jnebbaħ rispons realistiku u tanġibbli għal din il-ħtieġa ta' solidarjetà.
Fl-aħħar nett, u dan huwa r-raba' punt tiegħi, nixtieq nesprimi l-appoġġ sħiħ tiegħi għall-idea ta' Fond Ewropew ta' Sovranità, propost mill-President tal-Kummissjoni fuq dan il-podju tal-Parlament Ewropew waqt id-diskors tagħha dwar l-Istat tal-Unjoni.
Naċċetta li l-idea trid aktar żmien u probabbilment ser tinvolvi ħidma bir-reqqa, iżda hija idea li tagħmel sens.
Jekk nemmnu fl-awtonomija strateġika tal-Unjoni Ewropea, jekk nemmnu li jagħmel sens li jinġabru flimkien il-mezzi finanzjarji meħtieġa biex ninvestu fit-teknoloġiji diġitali u klimatiċi ta' għada, hija l-fehma tiegħi li għandu jkollna l-għan ukoll li naqsmu l-benefiċċji u nikkunsidraw kemm hu ta' ġid l-investiment fl-ekwità.
Nemmen li l-Bank Ewropew tal-Investiment għandu jaqdi rwol ewlieni u ċentrali f'dan ir-rigward, u nittama li, fuq il-bażi tal-proposti tal-Kummissjoni u bil-mobilizzazzjoni tal-Parlament u tal-Istati Membri, jirnexxielna nagħmlu progress f'dak li għandu jkun strument ta' setgħa Ewropea.
Dan huwa direttament relatat mal-ambizzjoni tagħna għas-sovranità u l-awtonomija strateġika.
F'dan l-istadju, dan huwa sempliċiment ħsieb li nixtieq naqsam magħkom.
Nafu sew li l-paradigma ekonomika li fiha nbniet l-Unjoni Ewropea matul għadd ta' snin theżżet.
Ir-raġuni hija li ċ-Ċina issa ilha żmien twil tfixkel ir-regoli bl-użu tagħha ta' sussidji massivi, u din il-paradigma tfixklet minħabba li l-alleat u sieħeb internazzjonali ewlieni tagħna, li miegħu naqsmu tant tħassib u prijoritajiet, iddeċieda li jadotta pjan fuq skala kbira.
Dan ifisser li għandna r-responsabbiltà li naġixxu malajr u b'mod deċiżiv sabiex inħarsu u nikkonsolidaw il-kapaċità tas-suq intern biex jibqa' ass ewlieni għall-ġejjieni tal-Unjoni Ewropea.
Fil-qosor, qabel ma nikkonkludi, nixtieq nagħmel xi punti oħra b'rabta mal-kwistjonijiet diskussi fil-Kunsill Ewropew ta' Diċembru.
Fir-rigward tal-enerġija, stajtu ssegwu d-dibattiti.
Nemmen li għamilna progress ġmielu mill-aħħar laqgħa tagħna f'dan il-Parlament: il-Kunsill seta', wara proposta magħmula mill-Kummissjoni, jaqbel dwar limitu massimu tal-prezz tal-gass.
Huwa ċar ukoll li din il-miżura, flimkien mat-temp moderat, tejbet is-sitwazzjoni fir-rigward tas-settur tal-gass, u dan huwa pożittiv.
Rajna progress f'termini ta' ħżin u f'termini ta' effiċjenza fl-enerġija.
Minkejja dan, huwa ċar li din il-kwistjoni ser tkompli tinkwetana ħafna, speċjalment meta l-Kummissjoni tagħmel il-proposta tagħha dwar ir-riforma tas-suq tal-elettriku, li hija wkoll kwistjoni estremament importanti.
Fl-aħħar nett, din il-laqgħa tal-Kunsill Ewropew kienet ukoll opportunità biex tiġi indirizzata fil-qosor il-kwistjoni tal-migrazzjoni, bil-ħsieb li nerġgħu lura għal din il-kwistjoni fi Frar f'aktar dettall.
Xi punti f'dan ir-rigward juru li ċ-ċifri huma magħrufa.
Kien hemm żieda sostanzjali fl-2022 fl-għadd ta' wasliet illegali fit-territorju tal-UE.
Dan ifisser li għal darb'oħra ser ikollna ninvolvu ruħna fid-dimensjoni esterna tal-migrazzjoni, fi sħubijiet ma' pajjiżi terzi, waqt li nsaħħu l-kapaċità tagħna li nikkontrollaw il-fruntieri esterni tal-UE, filwaqt ukoll li nimpenjaw ruħna sew li nagħmlu progress fil-qafas tal-Patt dwar il-Migrazzjoni mressaq mill-Kummissjoni u li għalih hemm qbil bejn il-Parlament u l-presidenzi b'rotazzjoni dwar il-ħidma leġiżlattiva.
Nittama li l-Parlament, flimkien mal-Kunsill, ikun jista' wkoll ikompli jagħmel progress fl-implimentazzjoni ta' dan il-pjan direzzjonali, li, fil-fehma tiegħi, jipprovdi soluzzjonijiet strutturali possibbli biex tiġi indirizzata l-isfida tal-migrazzjoni b'mod ekwu u msejjes fuq is-solidarjetà, b'mod ġust u responsabbli.
Għeżież kollegi, ma nistax inkellimkom mingħajr ma naħseb dwar in-nisa, iż-żgħażagħ, il-poplu tal-Iran, li qed jieqfu lil reġim brutali, lil reġim li qed jitterrorizza l-popolazzjoni.
Din hija r-raġuni għaliex il-Kunsill ħa passi biex isaħħaħ ir-reġim ta' sanzjonijiet, minħabba wkoll l-impenn tal-Iran li jipprovdi appoġġ militari lir-Russja fil-kuntest tal-gwerra kontra l-Ukrajna.
Huwa għalhekk li naraw l-uċuħ tan-nisa, taż-żgħażagħ, u tabilħaqq ta' dawk il-persuni Iranjani kollha li qed jitħabtu għal-libertà, bħala l-uċuħ tal-libertà, bħala l-uċuħ tad-demokrazija.
Hija r-responsabbiltà tagħna li ma ngħalqux għajnejna u nagħtu widen, mhux inħallu kollox għaddej, iżda li nidħlu għall-impenn li nappoġġaw lil dawk li qed jiddefendu l-libertà, id-demokrazija.
Ser nikkonkludi billi nafferma li l-2023 ċertament ser tkun sena kruċjali għall-proġett Ewropew.
Huwa ċar, ftit jiem biss mindu bdiet is-sena l-ġdida, li qed inħabbtu wiċċna ma' għadd ta' inċertezzi.
Kellna wkoll xi punti ta' referenza, qafas ta' referenza.
Nafu li l-awtonomija strateġika, li sa ftit żmien ilu kienet forsi kwistjoni ta' dibattitu teoretiku, issa saret kwistjoni reali ħafna bi tliet pilastri ewlenin li huma fil-qalba tal-affarijiet Ewropej.
L-ewwel element huwa l-kwistjoni tal-enerġija, il-garanzija tas-sovranità filwaqt li jiġi żgurat ukoll li titqies l-isfida tal-klima u l-ħtieġa li jiġu żgurati l-appoġġ għall-familji tagħna u l-kompetittività tan-negozji.
It-tieni element jikkonċerna s-sigurtà u d-difiża.
Kif tafu, fil-kuntest tal-appoġġ militari għall-Ukrajna, u fil-qafas tan-NATO, il-President, is-Segretarju Ġenerali u jien ivvalidajna dikjarazzjoni man-NATO ftit jiem ilu.
Irridu nsaħħu l-pilastru Ewropew u l-kapaċità tal-Ewropa li taqdi rwol akbar fit-tiswir tad-destin tagħha f'termini ta' sigurtà mal-alleati tagħna.
U t-tielet punt, li huwa fil-qalba tal-kwistjoni, jikkonċerna l-bażi teknoloġika, l-innovazzjoni.
Is-soċjetajiet kollha madwar id-dinja, u tabilħaqq matul l-istorja, li rnexxielhom javvanzaw, li kienu kapaċi jgħollu l-kundizzjonijiet tal-għajxien, għamlu dan abbażi tat-teknoloġija u l-innovazzjoni, li huma kwistjonijiet ewlenin jekk irridu nipprovdu ġejjieni ta' ġid u sigurtà għaċ-ċittadini tagħna.
Dan kollu huwa mirfud mill-wegħda doppja tal-missirijiet fundaturi: il-paċi u l-prosperità.
L-2023 ser tkun sena kruċjali għall-paċi, sena kruċjali għall-prosperità; u għal darb'oħra hija l-għaqda li ser tkun il-fattur deċiżiv biex inkunu nistgħu negħlbu l-isfidi li kollettivament qed inħabbtu wiċċna magħhom.
Nirringrazzjakom ta' din il-kooperazzjoni tajba mal-Parlament Ewropew.
Tistgħu sserrħu fuq il-Kunsill saħansitra aktar milli taħsbu.
It-Tnejn 23 ta' Jannar 2023 Buenos Aires, l-Arġentina (ħin lokali) 17:00 Laqgħa mal-Ambaxxaturi tal-Istati Membri tal-UE It-Tlieta 24 ta' Jannar 2023 Buenos Aires, l-Arġentina (ħin lokali) Summit tas-CELAC 12:50 Laqgħa mal-President tal-Kolombja Gustavo Petro 18:30 Laqgħa mal-President tal-Brażil Luiz Inácio Lula da Silva 19:45 Diskors fis-sessjoni "Djalogu mas-sħab ekstrareġjonali"
L-Erbgħa 25 ta' Jannar 2023
Buenos Aires, l-Arġentina (ħin lokali)
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Kunsill Affarijiet Barranin, 23 ta' Jannar 2023 Il-Kunsill Affarijiet Barranin ser ikollu skambju ta' fehmiet dwar l-aggressjoni Russa kontra l-Ukrajna u dwar is-Saħel u l-pajjiżi kostali tal-Afrika tal-Punent.
Aqra iktar
Kunsill Affarijiet Ekonomiċi u Finanzjarji, 30 ta' Jannar 2023 Il-ministri għall-Agrikoltura u s-Sajd tal-UE ser jiltaqgħu fi Brussell fit-30 ta' Jannar, fejn ser jisimgħu mill-presidenza Żvediża dwar il-programm ta' ħidma tagħha għas-semestru, u ser jaqsmu l-fehmiet tagħhom dwar is-sitwazzjoni attwali tas-suq, partikolarment minħabba l-invażjoni tal-Ukrajna mir-Russja.
Il-ministri ser jaqsmu wkoll il-fehmiet tagħhom dwar l-opportunitajiet tal-bijoekonomija, b'enfasi partikolari fuq żoni rurali.
Fl-aħħar nett, ser jiddiskutu r-reviżjoni tad-direttiva dwar l-emissjonijiet industrijali u l-impatt tagħha fuq is-settur agrikolu, kif ukoll il-leġiżlazzjoni riveduta dwar it-trasport tal-annimali.
Aqra iktar
Laqgħa informali tal-ministri għall-ġustizzja u l-affarijiet interni, 25-27 ta' Jannar 2023
Summit bejn l-UE u l-Ukrajna, 3 ta' Frar 2023
Kalendarju indikattiv tal-laqgħat taħt il-presidenza Żvediża (Jannar - 30 ta' Ġunju 2023)
Is-sit web tal-presidenza Żvediża
Illum il-Kunsill qabel li jistabbilixxi Missjoni ċivili tal-Unjoni Ewropea fl-Armenja ( EUMA ) taħt il-Politika ta' Sigurtà u ta' Difiża Komuni (PSDK).
L-għan tal-Missjoni huwa li tikkontribwixxi għall- istabbiltà fiż-żoni tal-fruntiera tal-Armenja, tibni l-fiduċja fuq il-post , u tiżgura ambjent li jwassal għal sforzi ta' normalizzazzjoni bejn l-Armenja u l-Ażerbajġan appoġġati mill-UE.
L-istabbiliment ta' Missjoni tal-UE fl-Armenja jniedi fażi ġdida fl-impenn tal-UE fil-Kawkasu tan-Nofsinhar.
L-UE ser tkompli tappoġġa l-isforzi ta' tnaqqis tat-tensjoni u hija impenjata li taħdem mill-qrib maż-żewġ naħat lejn l-għan aħħari ta' paċi sostenibbli fir-reġjun.
B'reazzjoni għat-talba tal-Armenja, l-EUMA ser twettaq pattuljar ta' rutina u tirrapporta dwar is-sitwazzjoni , li ser isaħħu l-fehim tal-UE tas-sitwazzjoni fuq il-post.
Il-Missjoni ser tikkontribwixxi wkoll għall- isforzi ta' medjazzjoni fil-qafas tal-proċess immexxi mill-President tal-Kunsill Ewropew Charles Michel .
L-EUMA ser ikollha mandat inizjali ta' sentejn u l-Kwartieri Ġenerali Operazzjonali tagħha ser ikunu fl-Armenja.
Il- Kmandant tal-Operazzjoni Ċivili ser ikun Stefano Tomat, Direttur Maniġerjali tas-SEAE tal-Kapaċità Ċivili tal-Ippjanar u t-Tmexxija (CPCC).
Fil-futur qrib ser jinħatar Kap tal-Missjoni li jmexxi l-operazzjonijiet fuq il-post.
Informazzjoni ġenerali u l-passi li jmiss Matul il-laqgħa tal-Komunità Politika Ewropea li saret fi Praga fis-6 ta' Ottubru 2022, ir-Repubblika tal-Armenja u r-Repubblika tal-Ażerbajġan ikkonfermaw l-impenn tagħhom għall-Karta tan-Nazzjonijiet Uniti u għad-Dikjarazzjoni ta' Alma-Ata dwar il-Komunità ta' Stati Indipendenti tal-21 ta' Diċembru 1991, li permezz tagħha ż-żewġ Stati rrikonoxxew l-integrità territorjali u s-sovranità ta' xulxin.
L-Armenja qablet ukoll li tiffaċilita missjoni ċivili tal-UE mal-fruntiera mal-Ażerbajġan, filwaqt li l-Ażerbajġan qabel li jikkoopera ma' din il-missjoni sa fejn rilevanti għalih, għal perjodu massimu ta' xahrejn.
Fis-17 ta' Ottubru, il-Kunsill Affarijiet Barranin iddeċieda li jistabbilixxi l-Kapaċità ta' Monitoraġġ tal-UE fl-Armenja (EUMCAP) billi jibgħat fl-Armenja osservaturi tal-UE mill-Missjoni ta' Monitoraġġ tal-UE (EUMM) fil-Georgia.
L-EUMCAP saret kompletament operattiva fl-20 ta' Ottubru 2022.
Hija wettqet total ta' 176 ronda u temmet l-attivitajiet tagħha, kif miftiehem fi Praga, fid-19 ta' Diċembru 2022.
F'ittra lir-Rappreżentant Għoli li waslet fis-27 ta' Diċembru 2022, il-Ministru għall-Affarijiet Barranin tar-Repubblika tal-Armenja stieden lill-UE tiskjera Missjoni ċivili tal-PSDK fl-Armenja.
Armenja: il-Kapaċità ta' Monitoraġġ tal-UE tlesti l-mandat tagħha, tnieda tim ta' ppjanar ġdid (stqarrija għall-istampa, 19 ta' Diċembru 2022)
Armenja-Ażerbajġan: L-UE tistabbilixxi kapaċità ta' monitoraġġ tul il-fruntieri internazzjonali (stqarrija għall-istampa, 17 ta' Ottubru 2022)
Dikjarazzjoni li ħarġet mil-laqgħa kwadrilaterali bejn il-President Aliyev, il-Prim Ministru Pashinyan, il-President Macron u l-President Michel (6 ta' Ottubru 2022)
Fl-14 ta' Settembru 2022, il-Kunsill adotta d-Deċiżjoni (PESK) 2022/1530 1 .
Il-Kunsill jestendi l-miżuri restrittivi eżistenti sal-15 ta' Marzu 2023 u temenda l-lista tal-persuni u l-entitajiet soġġetti għal miżuri restrittivi kif jinsabu fl-Anness tad-Deċiżjoni 2014/145/PESK.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna u l-Bożnija-Ħerzegovina 2 u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fl-15.09.2022 f'Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Numru tat-telefown: (+32) 2 28 34077 (BXL)
Numru tal-mobile: (+ 32) 477 99 06 70
Numru tal-mobile: (+32) 485 399443
Applika sat-2 ta' Frar Jekk għandek bejn 16 u 30 sena u qed taħdem fuq proġett b'dimensjoni tal-UE, applika għall-Premju Karlu Manju għaż-Żgħażagħ 2023 u irbaħ fondi biex tkompli tiżviluppa l-inizjattiva tiegħek.
Il-Parlament Ewropew u l-Fondazzjoni tal-Premju Internazzjonali Karlu Manju f'Aachen jagħtu l- Premju Karlu Manju għaż-Żgħażagħ kull sena lil proġetti minn żgħażagħ b'dimensjoni qawwija tal-UE.
Mill-2008, aktar minn 4,650 proġett ikkompetew għall-premju.
L-applikazzjonijiet għall-2023 huma miftuħa sat- 2 ta' Frar (23.59 CET).
Se jintgħażlu tliet proġetti rebbieħa minn 27 proġett nominati minn ġuriji nazzjonali f'kull pajjiż tal-UE.
L-ewwel premju huwa €7,500, it-tieni premju €5,000 u t-tielet premju €2,500.
Ir-rappreżentanti tas-27 proġett nazzjonali rebbieħ kollha se jkunu mistiedna għaċ-ċerimonja tal-premjazzjoni f'Aachen, il-Ġermanja.
Il-proġetti jridu jissodisfaw il-kriterji li ġejjin biex jikkwalifikaw:
Jippromwovu fehim Ewropew u internazzjonali
Irawmu l-iżvilupp ta' sens kondiviż ta' identità u integrazzjoni Ewropea
Isservu bħala mudell għaż-żgħażagħ li jgħixu fl-Ewropa
Joffru eżempji prattiċi ta' Ewropej li jgħixu flimkien bħala komunità waħda
Aqra aktar fuq il- sit web tal-Premju Karlu Manju għaż-Żgħażagħ
Jekk għad għandek xi mistoqsijiet, ibgħat email lil youth@ep.europa.eu .
2 ta' Frar 2023: skadenza tal-applikazzjoni
Marzu 2023: għażla tar-rebbieħa nazzjonali
Data trid tiġi kkonfermata: tħabbir tar-rebbieħa Ewropej u ċerimonja tal-premjazzjoni f'Aachen
Premju Karlu Manju għaż-Żgħażagħ 2022
Fl-2022, l-ewwel premju mar għall-Orquestra Sem Fronteiras [Orkestra Mingħajr Fruntieri] mill-Portugall.
L-inizjattiva tippromwovi l-kooperazzjoni transkonfinali bejn il-Portugall u Spanja permezz tal-mużika ta' talenti żgħażagħ li jgħixu fiż-żewġ pajjiżi bil-għan li jittaffew l-inugwaljanzi soċjali u kulturali.
Aqra aktar fl- artiklu tagħna dwar ir-rebbieħa tal-2022.
Ingħaqad mad-diskussjoni fuq il-midja soċjali billi tuża l-hashtag #ECYP2023
Aktar dwar il-Premju Karlu Manju għaż-Żgħażagħ
Il-Parlament Ewropew irrid protezzjoni aħjar tal-konsumatur fejn jidħol il-logħob online waqt li jippromwovi il-potenzjal tas-settur.
Żagħżugħ qed jilgħab logħob tal-kompjuter f'internet cafe Is-settur Ewropew tal-logħob video qed jikber malajr - il-figuri tal-industrija jistmaw li fl-2021 kellu €23.3 biljun tad-daqs tas-suq .
Fit-18 ta' Jannar 2023, il-membri parlamentari Ewropej adottaw rapport li jappella għal regoli Ewropej armonizzati sabiex tintlaħaq protezzjoni aħjar tal-plejers fis-settur tal-logħob video.
It-test jindirizza wkoll il-potenzjal importanti tas-settur għall-innovazzjoni, it-tkabbir u l-ħolqien ta' impjieg, u jipproponi miżuri ta' appoġġ.
Aqra aktar dwar l-importanza u l-benefiċċji tat-trasformazzjoni diġitali.
Noħolqu ambjent aktar sigur għall-plejers
Nindirizzaw il-prattiki tax-xiri problematiċi
Il-logħob video jaf jimbotta 'l plejers sabiex jixtru dak li jissejjħu "loot boxes": sniedaq virtwali mimlijin affarijiet li jgħinu lil plejers javvanzaw fil-logħba.
Hekk kif in-nies jonfqu flus reali, jafu jiżviluppaw konsegwenzi psikoloġiċi u finanzjarji negattivi permezz tax-xiri mhux mixtieq jew mhux kontrollat.
Il-Parlament isejjaħ lill-Kummissjoni sabiex tanalizza il-mod kif il-loot boxes jinbiegħu kif ukoll biex tieħu l-passi meħtieġa sabiex jinħoloq approċċ Ewropej komuni sabiex tiġi żgurata il-protezzjoni tal-konsumaturi.
Il-membri parlamentari wissew ukoll kontra il-prattika ta' "gold farming", fejn l-utenti jakkwistaw muniti fil-logħob li wara jinbiegħu għal muniti reali.
Bl-istess mod, oġġetti akkwistati fil-logħob kif ukoll kontijiet sħaħ tal-utenti jistgħu jitpartu, jinbiegħu jew isiru l-imħatar fuqhom bi muniti reali.
Dan jikkontradixxi it-termini u l-kundizzjonijiet applikati mill- pubblikaturi tal-logħob video.
Dawn il-prattiki jistgħu jkunu konnessi mal-ħasil tal-flus, ix-xogħol furzat u s-sfruttament tat-tfal f'pajjiżi li qed jiżviluppaw, u għalhekk il-Parlament issejjaħ lill-awtoritajiet nazzjonali sabiex iwaqqfuhom.
Niffaċilitaw il-kanċellazzjonijiet
Il-membri parlamentari Ewropej enfasizzaw li l-kanċellazjoni ta' abbonamenti għal logħob video online iridu jkun faċli daqs l-abbonamenti.
Qalu wkoll li t-tiġdid awtomatiku jaf ikun problematiku jekk dawn ikomplu b'mod indefinit kontra x-xewqa tal-konsumatur.
Il-politiki dwar ir-ritorn u r-rifużjoni għandhom jimxu mal-liġi Ewropea tal-konsumatur, peress li l-konsumaturi jrid ikollhom l-istess dritt li jirritornaw jew jitolbu flushom lura tax-xirjiet online bħalma jkollhom meta jixtru wiċċ imb wiċċ.
Nipproteġu aħjar lit-tfal
Il-Parlament irid jiżgura li t-tfal jkunu protetti aħjar mill-ħsarat potenzjali tal-logħob video online u r-reklamar immirat.
Issejjaħ għall-għodda aħjar ta' kontroll mill-ġenituri konformi mas- sistema tal-Informazzjoni Pan-Ewropea dwar il-Logħob (PEGI) li tippermetti lill-ġenituri jeżerċitaw aktar kontroll fuq id-drawwiet tal-logħob ta' wliedhom kif ukoll josservaw aħjar il-ħin u l-flus li wliedhom jonfqu fuq il-logħob video.
Huma u jqisu l-impatt negattiv potenzjali tal-logħob video fuq is-saħħa psikoloġika, il-membri parlamentari Ewropej irridu li d-disinjaturi tal-logħob jevitaw disinn tal-logħob manipulattiv li jista' jwassal għal logħob kompulsiv, iżolament u fastidju online.
Inżommu gruppi vulnerabbli siguri
Sabiex tiġi żgurata l-protezzjoni għal gruppi vulnerabbli, il-konsumaturi għandhom ikollhom aċċess immedjat għall-informazzjoni kollha neċessarja dwar il-logħba.
Dan jkun ta' għajnuna għalihom sabiex jagħmlu għażla informata dwar kwalunkwe xiri possibbli.
Il-Parlament jitlob ukoll li d-disinn tal-logħob video online għandu jimmiri li jkun aktar inklussiv u aċċessibbli.
Konformità aħjar mar-regoli tal-protezzjoni tad-data
Il-logħob video online għandu jipprotteġi aħjar id-data tal-utenti f'konformità mar-rekwiżiti tal- Regolament Ġenerali dwar il-Protezzjoni tad-Data , insistew il-MPE fir-rapport tagħhom.
Appoġġ għas-settur tal-logħob online
Is-settur tal-logħob video online qed jitkattar u jikkontribwixxi għat-trasformazzjoni diġitali tal-UE.
Ħafna nies jużaw il-logħob video online mhux biss bħala divertiment, iżda wkoll bħala eżerċizzji mentali.
Il-logħob huwa wkoll għodda utli fl-edukazzjoni.
Il-Kummissjoni hija mitluba tressaq Strateġija Ewropea tal-Logħob Video biex tappoġġja aktar minn 90,000 impjieg dirett fl-Ewropa.
Peress li s-settur qed jespandi b'rata mgħaġġla, għandu jitqies l-aspett ekonomiku, soċjali, edukattiv, kulturali u innovattiv tal-logħob video online.
Biex jiċċelebra l-kisbiet fis-settur, il-Parlament irid jistabbilixxi premju annwali tal-UE għall-logħob video online.
Il-membri parlamentari Ewropej jilqgħu l-proġett ta' riċerka EU Kids Online li għandu l-għan li jiġbor data minn madwar l-Ewropa dwar l-esperjenzi tat-tfal bil-logħob video online.
Huma jitolbu finanzjament mill-UE għal dan il-proġett u oħrajn simili.
Sir af aktar dwar il-pjanijiet tal-UE għad-dinja diġitali:
L-Att tal-UE dwar is-Swieq Diġitali u l-Att dwar is-Servizzi Diġitali: nota spjegattiva
Tirregola u tieħu vantaġġ mill-intelliġenza artifiċjali
L-istrateġija Ewropea għad-data
Perikli tal-kripto-munita u l-benefiċċji tal-leġiżlazzjoni tal-UE
Spjegati liġijiet ġodda tal-UE dwar iċ-ċibersigurtà
Rapport dwar il-protezzjoni tal-konsumatur fir-rigward tal-logħob video online: approċċ fil-livell tas-Suq Uniku Ewropew
Filwaqt li jisfida l-kritika internazzjonali, l-Iran ikompli jesegwixxi persuni arrestati matul dimostrazzjonijiet © Bulent Kilic/AFP L-awtoritajiet Iranjani għandhom itemmu r-repressjoni fuq iċ-ċittadini tagħhom stess Il-Mexxej Suprem Ali Khamenei u l-President Ebrahim Raisi għandhom jiġu inklużi fuq il-lista tas-sanzjonijiet
Il-Korp tal-Gwardjani tar-Rivoluzzjoni Iżlamika għandu jiżdied mal-lista ta' terroristi tal-UE
Dawk responsabbli għall-ksur tad-drittijiet tal-bniedem għandhom jiffaċċjaw sanzjonijiet tal-UE u l-Korp tal-Gwardjani Rivoluzzjonarji Iżlamiċi jitqiegħed fuq il-lista ta' terroristi tal-UE.
L-injorar sfaċċat tar-reġim Iranjan għad-dinjità tal-bniedem u l-aspirazzjonijiet demokratiċi taċ-ċittadini tiegħu stess kif ukoll l-appoġġ tiegħu għar-Russja "jeħtieġu aktar aġġustamenti fil-pożizzjoni tal-UE lejn l-Iran", tgħid riżoluzzjoni adottata nhar il-Ħamis.
Il-MPE jħeġġu lill-UE tespandi l-lista tas-sanzjonijiet tagħha biex tkopri l-individwi u l-entitajiet kollha responsabbli għall-ksur tad-drittijiet tal-bniedem u l-membri tal-familja tagħhom, inkluż il-President tal-Mexxej Suprem Ali Khamenei Ebrahim Raisi, il-Prosekutur Ġenerali Mohammad Jafar Montazeri u l-fondazzjonijiet kollha ("bonyads") marbuta mal-Korp tal-Gwardjani tar-Rivoluzzjoni Iżlamika (IRCG).
Huma jappellaw ukoll lill-Kunsill u lill-Istati Membri biex iżidu l-IRGC u l-forzi sussidjarji tagħha, inkluż il-milizzja paramilitari ta' Basij u l-Forza Quds, mal-lista ta' terroristi tal-UE.
Kwalunkwe pajjiż li fih l-IRGC jiskjera operazzjonijiet militari, ekonomiċi, jew informattivi għandu jaqta' u jipprojbixxi r-rabtiet ma' din l-aġenzija.
Dawk responsabbli għall-qtil ta' dimostranti għandhom jitressqu quddiem il-ġustizzja
Il-Parlament jikkundanna bl-aktar mod qawwi s-sentenzi tal-mewt kontra u l-eżekuzzjonijiet ta' dimostranti paċifiċi fl-Iran u jistieden lill-awtoritajiet Iranjani biex itemmu r-repressjoni fuq iċ-ċittadini tagħhom stess.
Il-MPE jħeġġu lill-awtoritajiet tar-Repubblika Iżlamika biex jiżguraw il-ħelsien immedjat u mingħajr kundizzjonijiet tad-dimostranti kollha kkundannati għall-mewt u jikkundannaw il-fatt li l-proċedimenti kriminali u l-piena tal-mewt ġew armati mir-reġim biex jeqred id-dissens u jikkastiga lin-nies talli eżerċitaw id-drittijiet bażiċi tagħhom.
Dawk responsabbli għall-qtil ta 'mijiet ta' dimostranti għandhom jitressqu quddiem il-ġustizzja, huma jgħidu.
Għajnuna militari lir-Russjau u ripressjoni kontra d-dijaspora
Ir-riżoluzzjoni tappella għall-"espansjoni ta' miżuri restrittivi" kontra l-Iran hekk kif ikompli jipprovdi vetturi tal-ajru mingħajr ekwipaġġ u pjanijiet biex jiġu pprovduti missili wiċċ imb wiċċ lir-Russja.
Fl-aħħar nett, il-MPE jesprimu tħassib serju dwar ir-repressjoni strutturali transnazzjonali mwettqa mill-awtoritajiet tar-Repubblika Iżlamika, li tinkludi spjunaġġ u qtil, kontra d-dijaspora Iranjana li tgħix fl-UE.
Huma jappellaw lill-UE u lill-Istati Membri biex jipproteġu lil dawk affettwati b'mod aktar robust minn tali repressjoni.
It-test adottat ser ikun disponibbli hawnhekk, 19.1.2023
Filmat tar-reġistrazzjoni tad-dibattitu dwar l-Iran, 17.1.2023
Riżoluzzjoni tal-PE dwar il-mewt ta' Mahsa Jina Amini u r-repressjoni tad-dimostranti tad-drittijiet tan-nisa fl-Iran, 6.10.2023
MAterjal awdjoviżiv b'xejn
Il-Parlament jinsisti li t-tmexxija Russa għandha twieġeb għad-delitti tagħha fl-Ukrajna © AFP/Yasuyoshi CHIBA Tribunal internazzjonali speċjali huwa meħtieġ biex jittratta r-reat ta' aggressjoni kontra l-Ukrajna Tribunal ġdid jista' jimla l-vojt legali fil-ġustizzja kriminali internazzjonali
Azzjoni legali internazzjonali tibgħat sinjal ċar lir-Russja u lid-dinja
F'riżoluzzjoni adottata l-Ħamis, il-MPE jitolbu li t-tmexxija politika u militari Russa tinżamm responsabbli għad-delitti ta' aggressjoni kontra l-Ukrajna.
Il-Parlament jgħid li l-atroċitajiet impenjati mill-forzi Russi f'Bucha, f'Irpin u f'ħafna bliet oħra tal-Ukrajna żvelaw il-brutalità tal-gwerra u issottolinjaw l-importanza ta' azzjoni internazzjonali koordinata biex dawk responsabbli jinġabu quddiem il-ġustizzja quddiem il-ġustizzja skont il-liġi internazzjonali.
Il-MPE iħeġġu lill-UE, f'kooperazzjoni mill-qrib mal-Ukrajna u l-komunità internazzjonali, biex tinsisti għall-ħolqien ta' tribunal internazzjonali speċjali għall-prosekuzzjoni tat-tmexxija politika u militari Russa u l-alleati tagħha.
Il-MPE jargumentaw li l-istabbiliment ta' tribunal jimla vojt fil-ġustizzja kriminali internazzjonali u jikkomplementa l-isforzi investigattivi tal-Qorti Kriminali Internazzjonali, peress li bħalissa hi ma tistax tinvestiga r-reat ta' aggressjoni f'dak li għandu x'jaqsam l-Ukrajna.
It-tmexxija politika u militari fir-Russja u l-Belarus għandha tinżamm responsabbli
Filwaqt li jinnotaw li l-modalitajiet u l-kompożizzjoni eżatti tat-tribunal speċjali għad iridu jiġu determinati, il-MPE jenfasizzaw li dan għandu jkollu ġurisdizzjoni biex jinvestiga mhux biss lil Vladimir Putin u t-tmexxija politika u militari tar-Russja, iżda wkoll lil Aliaksandr Lukashenka u l-allejati tiegħu fil-Bjelorussja.
Huma jenfasizzaw ukoll li l-ħidma preparatorja tal-UE dwar it-tribunal speċjali għandha tibda immedjatament u tiffoka fuq il-bini tal-arranġamenti għall-qorti f'kooperazzjoni mal-Ukrajna.
L-awtoritajiet Ukreni u internazzjonali għandhom jiġu appoġġjati biex jiżguraw l-evidenza li għandha tintuża fil-futur.
Il-Parlament jemmen li l-istabbiliment ta' tribunal speċjali jibgħat sinjal ċar ħafna kemm lis-soċjetà Russa kif ukoll lill-komunità internazzjonali li l-President Putin u t-tmexxija Russa inġenerali jistgħu jiġu kkundannati għad-delitt ta' aggressjoni fl-Ukrajna.
Il-MPE jindikaw li m'għadux fattibbli li l-Federazzjoni Russa taħt it-tmexxija ta' Putin terġa' lura għal relazzjonijiet normali mal-Punent.
It-test ġie adottat bi 427 vot favur, 19 kontra u 33 astensjoni.
It-test adottat ser ikun disponibbli hawnhekk (19.1.2023)
Ara r-reġistrazzjoni filmat tad-dibattitu (17.1.2023)
Studju: "Tribunal għad-delitt ta' aggressjoni kontra l-Ukrajna — valutazzjoni legali"
Stqarrija għall-istampa: "Il-Parlament Ewropew jiddikjara lir-Russja bħala sponsor statali tat-terroriżmu" (23.11.2022)
Stqarrija għall-istampa: "L-Ukrajna: L-MEPs iridu tribunal internazzjonali speċjali għal reati ta' aggressjoni" (19.5.2022)
Iċ-Ċentru Multimedjali tal-PE: ritratti, vidjo u materjal awdjo b'xejn
Minkejja li hemm x-xogħol il-ħin kollu għaddej, is-suq uniku tal-UE għamel ħafna biex il-ħajja ta' kuljum tkun aktar faċli għall-kumpaniji u għan-nies.
Is-suq uniku, imniedi fl-1993, stabbilixxa l-moviment ħieles ta' prodotti, servizzi, kapital u nies madwar l-UE.
Il-Parlament Ewropew iddiskuta f'Jannar 2023 kif dan ittrasforma l-Ewropa u kif jista' jsir użu sħiħ tal-potenzjal tiegħu.
Il-membri tal-PE adottaw riżoluzzjoni li tgħid li l-kisbiet tas-suq uniku ma jistgħux jitqiesu bħala fatt minħabba l-isfidi li qed tiffaċċja l-UE - minn kunflitti ġeopolitiċi fit-tul għat-tibdil fil-klima.
Il-MPE appellaw għal impenn imġedded mill-istati membri u l-istituzzjonijiet tal-UE, kif ukoll pjan ta' azzjoni speċifiku biex jissaħħaħ aktar is-suq uniku, speċjalment f'oqsma bħas-servizzi, l-enerġija, it-telekomunikazzjoni u d-diġitali.
Is-Suq Uniku matul is-snin
Is-suq uniku huwa wieħed mill-pedamenti tal-integrazzjoni tal-UE li tgħaqqad aktar minn 450 miljun Ewropew.
Is-sisien tiegħu tpoġġew bl-Att Uniku Ewropew, iffirmat fl-1986, bil-għan li jitneħħew ħafna mill-ostakli li kienu qegħdin joħolqu diffikultajiet għall-esportazzjoni lejn pajjiżi oħrajn tal-UE.
Sa tmiem l-1992, il-maġġoranza tal-ostakoli għall-kummerċ kienu żżarmaw u l-1993 mmarkat il-bidu tas-suq uniku.
Fis-snin ta' wara, kumpaniji madwar l-UE sabuha aktar faċli biex joffru prodotti u servizzi lil klijenti fi stati membri oħra, filwaqt li l-Ewropej ħadu vantaġġ minn opportunitajiet biex jgħixu, jaħdmu u jistudjaw lil hinn mill-fruntieri.
Ara l-filmat biex tiskopri mumenti importanti fl-iżvilupp tas-suq uniku.
Sfidi ġodda
Tletin sena wara t-tnedija tiegħu, il-Parlament Ewropew ikompli biex itejjeb is-suq uniku.
Ir-regoli l-ġodda jfittxu li jirregolaw l-pjattaformi diġitali , jintroduċu ċarġer komuni għall-biċċa l-kbira tat-tagħmir mobbli u jsaħħu s-sigurtà tal-prodott.
Il-membri tal-PE qed jinsistu biex jiġi stabbilit id-dritt tat-tiswija tal-prodotti biex jiġġieldu ż-żieda fl-iskart, u jridu li s-suq uniku jsir aktar reżiljenti għall-kriżijiet.
Sir af aktar dwar il-benefiċċji u l-isfidi tas-suq uniku .
Ir-relazzjonijiet bejn l-Iran u l-UE kienu mqallba f'dawn l-aħħar snin minħabba l-ksur kontinwu tad-drittijiet tal-bniedem fil-pajjiż.
Il-Parlament ripetutament talab għal aktar azzjoni.
Dimostranti b'bandiera Iranjana u idejn ħomor miżbugħin fuq wiċċha, f'Pariġi fid-9 ta' Ottubru, 2022
Sanzjonijiet addizzjonali tal-UE qegħdin jiġu diskussi
Protesti massivi faqqgħu fl-Iran wara li Mahsa Amini mietet taħt il-kustodja tal-pulizija f'Settembru 2022 wara li allegatament libset il-velu ta' rasha b'mod mhux xieraq.
Il-gvern nieda ripressjoni vjolenti, arresta lid-dimostranti u għalaq il-media soċjali.
L-UE qed tikkunsidra li timponi sanzjonijiet addizzjonali kontra r-reġim minħabba l-użu mifrux u sproporzjonat tal-forza kontra d-dimostranti.
Wara l-aħħar żviluppi, fid-fid-19 ta' Jannar 2023 il-Parlament sejjaħ għal aktar sanzjonijiet kontra r-reġim Iranjan , u qal li dawk kollha responsabbli għall-ksur tad-drittijiet tal-bniedem għandhom jiffaċċjaw sanzjonijiet tal-UE, filwaqt li l-Korp tal-Gwardjani tar-Rivoluzzjoni Iżlamika għandu jkun fuq il-lista tal-UE ta' terroristi.
Il-Parlament Ewropew ilu jsegwi mill-qrib is-sitwazzjoni tad-drittijiet tal-bniedem fl-Iran.
Il-Parlament adotta diversi riżoluzzjonijiet biex jiġbed l-attenzjoni għas-sitwazzjoni tan- nies li huma kemm ċittadini tal-UE kif ukoll tal-Iran li qed jinżammu l-ħabs ; dik tad- difensuri tad-drittijiet tal-bniedem , bħal Nasrin Sotoudeh , avukat prominenti tad-drittijiet tal-bniedem u rebbieħa tal-Premju Sakharov tal-Parlament Ewropew għal-Libertà tal-Ħsieb fl-2012; u dik tad- difensuri tad-drittijiet tan-nisa .
Il-membri tal-PE kkritikaw ukoll it- trażżin vjolenti tal-protesti kontra l-gvern u kkundannaw l-użu tal-piena tal- mewt fil-pajjiż .
Ir-rispons tal-UE għall-ksur tad-drittijiet tal-bniedem fl-Iran matul is-snin
Ir-relazzjonijiet mal-Iran kienu problematiċi mill-bidu tar-Rivoluzzjoni Iżlamika fl-1979, li wasslet fost affarijiet oħrajn biex id-drittijiet tan-nisa jiġu ristretti fil-pajjiż u s-sitwazzjoni tad-drittijiet tal-bniedem marret għall-agħar matul is-snin.
L-UE ilha snin imħassba dwar is-sitwazzjoni u imponiet sanzjonijiet immirati fl-2011 b'reazzjoni għal ksur serju tad-drittijiet tal-bniedem fil-pajjiż.
F'Marzu 2012 ġew imposti miżuri restrittivi addizzjonali, li ġew estiżi kull sena minn dakinhar.
L-UE kienet strumentali biex intlaħaq ftehim mal-Iran fl-2015 biex l-Iran iżomm lura milli jiżviluppa armi nukleari bi skambju għat-tneħħija tas-sanzjonijiet.
Dan waqaf fl-2018 wara li l-Istati Uniti rtiraw mill-ftehim.
Aqra aktar dwar id-drittijiet tal-bniedem
Il-Premju Sakharov tal-Parlament Ewropew 2022
Skeda ta' żmien: kif l-UE ilha tappoġġja lill-Ukrajna mill-bidu tal-gwerra
Piena tal-mewt: fatti ewlenin dwar is-sitwazzjoni fl-Ewropa u l-bqija tad-dinja
Protezzjoni tad-drittijiet tal-bniedem lil hinn mill-UE
Skeda informattiva dwar id-drittijiet tal-bniedem fir-relazzjonijiet esterni tal-UE
Matul l-aħħar 30 sena s-suq uniku ġab l-għaqda u l-opportunitajiet lill-Ewropej.
Il-Membri tal-PE jemmnu li għandu jiġi adattat aktar biex iwieġeb għall-isfidi attwali.
Matul is-sessjoni plenarja f'nofs Jannar 2023, il-MPE ddiskutew kif is-suq uniku ttrasforma l-Ewropa mit-tnedija tiegħu fl-1993 u x'għandu jsir aktar biex isir użu sħiħ mill-potenzjal tiegħu.
Membri tal-PE adottaw riżoluzzjoni li tgħid li l-kisbiet tas-suq uniku ma jistgħux jitqiesu bħala fatt u l-iżvilupp ulterjuri tiegħu jkun jeħtieġ impenn imġedded u rieda politika mill-pajjiżi u l-istituzzjonijiet tal-UE.
Is-suq uniku: l-Ewropa magħquda
Wieħed mill-pedamenti tal-integrazzjoni tal-UE, is-suq uniku jagħmilha possibbli li l-oġġetti, is-servizzi, il-kapital u n-nies jiċċaqilqu madwar il-blokk b'mod liberu daqs fi ħdan pajjiż wieħed.
Is-suq uniku jinkludi kemm pajjiżi tal-UE kif ukoll pajjiżi mhux tal-UE: l-Iżlanda, il-Liechtenstein u n-Norveġja jieħdu sehem permezz taż-Żona Ekonomika Ewropea li stabbilixxew mal-UE, filwaqt li l-Iżvizzera kkonkludiet serje ta' ftehimiet bilaterali mal-UE li jagħtu lill-pajjiż aċċess parzjali għas-suq uniku.
Mappa tal-pajjiżi tal-UE u mhux tal-UE li huma parti mis-suq uniku
Benefiċċji tas-suq uniku
L-armonizzazzjoni u r-rikonoxximent reċiproku tal-istandards jippermettu lin-negozji jbigħu l-oġġetti tagħhom lil suq ta' aktar minn 450 miljun.
It-tneħħija tal-ostakli wasslet għal żieda sinifikanti fil-kummerċ fi ħdan l-UE.
Filwaqt li l-esportazzjonijiet ta' oġġetti lejn pajjiżi oħra tal-UE ammontaw għal €671 biljun fl-1993, żdiedu għal aktar minn €3.4 triljun fl-2021.
Is-suq uniku għen biex l-UE tinbidel f'waħda mill-aktar blokki kummerċjali b'saħħithom fid-dinja, fuq l-istess livell ma' potenzi kummerċjali globali oħra bħall-Istati Uniti u ċ-Ċina.
Iċ-ċittadini tal-UE jibbenefikaw minn standards għoljin ta' sigurtà tal-prodotti u jistgħu jistudjaw, jgħixu, jaħdmu u jirtiraw fi kwalunkwe pajjiż tal-UE.
It-triq 'il quddiem għas-suq uniku
Tletin sena wara t-tnedija tiegħu, ix-xogħol għadu għaddej fuq is-suq uniku.
L-UE qed tistinka biex teħles mill-ostakli li fadal għall-moviment ħieles u biex tadatta s-suq għal żviluppi ġodda bħat-trasformazzjoni diġitali u t-tranżizzjoni għal ekonomija aktar sostenibbli li tuża inqas karbonju.
Fl-2022, il-Parlament Ewropew adotta l-Att dwar is-Swieq Diġitali u l-Att dwar is-Servizzi Diġitali, li jimponu sett komuni ta' rekwiżiti fuq pjattaformi diġitali madwar l-UE, sabiex jinħoloq ambjent online aktar sigur, ġust u trasparenti.
Il-membri tal-PE qegħdin jinsistu biex jiġi stabbilit dritt għat-tiswija tal-prodotti, peress li d-diffikultajiet li l-konsumaturi jiffaċċjaw biex isewwu l-affarijiet isarrfu f'muntanji ta' skart li dejjem qed jiżdiedu.
Il-Parlament jixtieq ukoll jara s-suq uniku jsir aktar reżiljenti għal kriżijiet bħall-pandemija tal-Covid-19, li jirriskjaw li jikkawżaw tfixkil temporanju fil-moviment ħieles tal-oġġetti jew tan-nies.
Fi stqarrija dwar it-30 anniversarju tas-suq uniku , Anna Cavazzini (Ħodor/ALE, il-Ġermanja), il-president tal-kumitat tas-suq intern tal-Parlament, sejħet għal aktar passi biex jiġu żviluppati r-regoli li fuqhom huwa bbażat is-suq uniku.
"Is-suq uniku jrid isir għodda biex timplimenta l-għanijiet u l-valuri tal-politika tagħna, mill-ġlieda kontra l-kriżi tal-klima sad-difiża tad-demokrazija tagħna online.
Standards għoljin soċjali, ambjentali u tal-konsumatur huma dak li jagħmel is-suq tagħna tant attraenti globalment.
In-negozji se japprofittaw minn standards Ewropej li se jsiru kejl globali," qal Cavazzini.
Fis-6 ta' Ottubru 2022, il-Kunsill adotta d-Deċiżjoni tal-Kunsill (PESK) 2022/1907 1 .
Il-Kunsill żied 30 persuna u seba' entitajiet responsabbli għal azzjonijiet li jipperikolaw jew jheddu l-integrità territorjali, is-sovranità u l-indipendenza tal-Ukrajna mal-lista ta' persuni, entitajiet u korpi soġġetti għal miżuri restrittivi li jinsabu fl-Anness għad-Deċiżjoni 2014/145/PESK.
Il-Kunsill introduċa wkoll kriterju mmirat lejn persuni fiżiċi jew ġuridiċi, entitajiet jew korpi li jiffaċilitaw il-ksur tal-projbizzjoni kontra ċ-ċirkomvenzjoni ta' ċerti miżuri restrittivi tal-Unjoni.
Il-pajjiżi kandidati l-Maċedonja ta' Fuq, il-Montenegro, l-Albanija u l-Ukrajna, il-pajjiż kandidat potenzjali l-Bożnija-Ħerzegovina 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fis-06.10.2022 f' Il-Ġurnal Uffiċjali tal-Unjoni Ewropea Nru L 259I, p.99.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fis-6 ta' Ottubru 2022, il-Kunsill adotta d-Deċiżjoni tal-Kunsill (PESK) 2022/1908 1 .
Il-Kunsill iddeċieda li t-titolu tad-Deċiżjoni (PESK) 2022/266 għandu jiġi emendat u l-ambitu ġeografiku tar-restrizzjonijiet li jinsabu fiha għandu jiġi estiż biex ikopri ż-żoni kollha mhux ikkontrollati mill-gvern tal-oblasts tal-Ukrajna ta' Donetsk, Kherson, Luhansk u Zaporizhzhia.
Il-pajjiżi kandidati l-Maċedonja ta' Fuq, il-Montenegro, l-Albanija u l-Ukrajna, il-pajjiżi kandidati potenzjali l-Bożnija-Ħerzegovina 2 u l-Georgia u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fis-06.10.2022 f' Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Fis-6 ta' Ottubru 2022, il-Kunsill adotta d-Deċiżjoni tal-Kunsill (PESK) 2022/1909 1 .
Il-Kunsill iddeċieda li f'każ li bastiment taħt il-bandiera ta' pajjiż terz ikun ittrasporta żejt mhux maħdum jew prodotti petroliferi Russi mixtrija bi prezz ogħla mil-limitu massimu tal-prezz, għandu jkun ipprojbit l-għoti ta' assistenza teknika, servizzi ta' senserija, finanzjament jew assistenza finanzjarja, inkluż l-assigurazzjoni, relatata ma' kwalunkwe trasport fil-futur, minn dak il-bastiment, ta' żejt mhux maħdum jew prodotti petroliferi.
Il-Kunsill iddeċieda wkoll li jintroduċi aktar miżuri restrittivi kif ukoll kjarifiki għall-miżuri eżistenti.
Għaldaqstant, id-Deċiżjoni 2014/145/PESK hija emendata skont dan.
Il-pajjiżi kandidati l-Maċedonja ta' Fuq, il-Montenegro, l-Albanija u l-Ukrajna, il-pajjiż kandidat potenzjali l-Bożnija-Ħerzegovina 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
1 Ippubblikata fis-06.10.2022 f' Il-Ġurnal Uffiċjali tal-Unjoni Ewropea nru.
2 Il-Maċedonja ta' Fuq, il-Montenegro, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
L- Erbgħa 19 ta' Ottubru 2022 Summit Soċjali Tripartitiku Il- Ħamis 20 ta' Ottubru 2022 Kunsill Ewropew Il- Ġimgħa 21 ta' Ottubru 2022 Kunsill Ewropew
Ħarsa ġenerali lejn is-suġġetti u l-attivitajiet ewlenin fil-Kunsill tal-UE u l-Kunsill Ewropew għall-ġimagħtejn li ġejjin.
Aqra iktar Kunsill Affarijiet Barranin, 17 ta' Ottubru 2022 Il-Kunsill Affarijiet Barranin ser jiddiskuti l-aggressjoni Russa kontra l-Ukrajna, u ċ-Ċina.
Aqra iktar
Kunsill Agrikoltura u Sajd, 17-18 ta' Ottubru 2022 Il-Ministri għall-Agrikoltura tal-UE ser jiltaqgħu fil-Lussemburgu fis-17 u t-18 ta' Ottubru biex jilħqu ftehim politiku dwar l-opportunitajiet tas-sajd fil-Baħar Baltiku għall-2023.
Il-ministri ser jiddiskutu wkoll is-sitwazzjoni attwali tas-suq fid-dawl tal-gwerra ta' aggressjoni Russa kontra l-Ukrajna, kif ukoll jiskambjaw fehmiet dwar kwistjonijiet agrikoli relatati mal-kummerċ.
Barra minn hekk, huma ser jipprovdu gwida lill-Kummissjoni qabel il-laqgħa annwali tal-Kummissjoni Internazzjonali għall-Konservazzjoni tat-Tonn tal-Atlantiku (ICCAT).
Aqra iktar
Kunsill Affarijiet Ġenerali, 18 ta' Ottubru 2022 Il-ministri ser jiffokaw fuq it-tħejjijiet għall-Kunsill Ewropew ta' Ottubru, il-liġi elettorali tal-UE, is-segwitu għall-Konferenza dwar il-Futur tal-Ewropa u l-istat tad-dritt fil-Polonja.
Aqra iktar
Kunsill Ewropew, 20-21 ta' Ottubru 2022 Il-mexxejja tal-UE ser jiltaqgħu fi Brussell biex jiddiskutu l-Ukrajna, l-enerġija, il-kwistjonijiet ekonomiċi u r-relazzjonijiet esterni.
Fir-rigward tal-Ukrajna, huma ser jerġgħu jiddiskutu l-gwerra ta' aggressjoni tar-Russja kontra l-Ukrajna u l-konsegwenzi tagħha.
Is-sitwazzjoni tal-prezzijiet tal-enerġija, is-sigurtà tal-provvista, l-ottimizzazzjoni tas-suq u t-tnaqqis tad-domanda ser ikunu l-punti fokali ewlenin matul id-diskussjoni dwar l-enerġija; il-mexxejja ser jiddeċiedu wkoll dwar kwalunkwe azzjoni ulterjuri.
Il-Kunsill Ewropew ser jindirizza wkoll is-sitwazzjoni ekonomika u r-relazzjonijiet bejn l-UE u l-Asja, inkluż diskussjoni strateġika dwar iċ-Ċina.
Aqra iktar
Kunsill Ambjent, 24 ta' Ottubru 2022 Il-ministri għall-ambjent tal-UE ser ifittxu li japprovaw żewġ settijiet ta' konklużjonijiet tal-Kunsill li ser iservu bħala l-mandat ta' negozjar ġenerali tal-UE għas-27 konferenza tan-Nazzjonijiet Uniti dwar it-Tibdil fil-Klima (COP27), u għall-15-il Konferenza tan-Nazzjonijiet Uniti dwar il-Bijodiversità (COP 15).
Aqra iktar
Kunsill Trasport, Telekomunikazzjoni u Enerġija (Enerġija), 25 ta' Ottubru 2022 Il-ministri għall-enerġija tal-UE ser jimmiraw li jilħqu approċċ ġenerali dwar il-proposta għal direttiva dwar ir-rendiment tal-bini fl-użu tal-enerġija.
Il-ministri ser ikollhom dibattitu ta' orjentazzjoni dwar il-pakkett tal-gass dwar ir-regoli komuni tas-suq intern għall-gassijiet rinnovabbli u naturali u l-idroġenu.
Aqra iktar
Summit Soċjali Tripartitiku, 19 ta' Ottubru 2022
Laqgħa informali tal-ministri għat-trasport, 20-21 ta' Ottubru 2022
Laqgħa informali tal-ministri għall-kummerċ
Kalendarju indikattiv tal-laqgħat taħt il-presidenza Ċeka (1 ta' Lulju - 31 ta' Diċembru 2022)
Sit web tal-presidenza Ċeka
L-assoċjazzjoni tan-Nazzjonijiet tax-Xlokk tal-Asja (ASEAN) u l-Unjoni Ewropea (UE) u l-istati membri tagħha ffirmaw il-Ftehim Komprensiv dwar it-Trasport bl-Ajru bejn l-istati membri tal-Assoċjazzjoni tan-Nazzjonijiet tax-Xlokk tal-Asja, u l-Unjoni Ewropea u l-istati membri tagħha ("CATA ASEAN-UE") fit-28 Laqgħa tal-Ministri għat-Trasport tal-ASEAN fis-17 ta' Ottubru 2022, f'Bali, l-Indoneżja.
Il-CATA ASEAN-UE huwa l-ewwel ftehim dwar it-trasport bl-ajru bejn blokk u ieħor fid-dinja u jirrifletti l-aktar ħsieb politiku reċenti fir-regolamentazzjoni tat-trasport bl-ajru.
In-negozjati dwar il-ftehim bdew fl-2016 u ġew konklużi fit-2 ta' Ġunju 2021 fil-Laqgħa Straordinarja tal-Uffiċjali Għolja tat-Trasport ASEAN-UE.
Dan kien segwit minn tisfija legali u traduzzjoni tat-test bi tħejjija għall-iffirmar.
Il-ftehim ser jipprovdi opportunitajiet akbar għal-linji tal-ajru tal-ASEAN u tal-UE biex joperaw servizzi tal-passiġġieri u tal-merkanzija bejn u lil hinn miż-żewġ reġjuni, li ser jgħin biex jissaħħaħ l-irkupru tal-konnettività bl-ajru bejn iż-żewġ reġjuni wara l-pandemija tal-COVID-19.
Il-passiġġieri jistgħu jistennew b'interess varjetà akbar ta' destinazzjonijiet, aktar frekwenzi ta' titjiriet, u aktar għażliet ta' vvjaġġar bejn ix-Xlokk tal-Asja u l-Ewropa.
Taħt il-CATA ASEAN-UE, il-linji tal-ajru tal-ASEAN u l-UE ser ikunu jistgħu joffru kwalunkwe għadd ta' titjiriet bejn iż-żewġ reġjuni.
Barra minn hekk, il-linji tal-ajru ta' kull pajjiż ta' blokk wieħed ser ikunu jistgħu joffru sa 14-il servizz ta' titjiriet tal-passiġġieri fil-ġimgħa u kwalunkwe għadd ta' servizzi tal-merkanzija lejn kull pajjiż tal-blokk l-ieħor bi drittijiet tat-traffiku tal-ħames libertà, minn kwalunkwe pajjiż terz jew lil hinn lejn kwalunkwe pajjiż terz.
Il-CATA ASEAN-UE jipprovdi bażi għal kooperazzjoni aktar mill-qrib bejn l-ASEAN u l-UE f'oqsma bħas-sikurezza tal-avjazzjoni, il-ġestjoni tat-traffiku tal-ajru, il-protezzjoni tal-konsumatur, u kwistjonijiet ambjentali u soċjali.
Din il-kooperazzjoni aktar profonda tibni fuq inizjattivi eżistenti bħall-programm ta' Appoġġ Imsaħħaħ għall-Integrazzjoni Reġjonali tal-ASEAN mill-UE (ARISE Plus) dwar l-assistenza teknika u l-bini tal-kapaċità, il-Kooperazzjoni bejn l-UE u l-Asja tax-Xlokk dwar il-Mitigazzjoni tal-impatt tat-Tibdil fil-Klima mill-Avjazzjoni Ċivili: Skema ta' Kumpens u Tnaqqis tal-Karbonju għall-Avjazzjoni Internazzjonali (EU-SEA CCCA CORSIA), li tappoġġa l-implimentazzjoni ta' CORSIA, u l-Proġett ta' Sħubija tal-Avjazzjoni bejn l-UE u l-Asja tax-Xlokk (EU - SEA APP).
Flimkien mal-CATA ASEAN-UE, l-ASEAN u l-UE ffirmaw ir-Reġistru tad-Dikjarazzjonijiet Magħmula fl-Okkażjoni tal-Iffirmar tal-Ftehim Komprensiv dwar it-Trasport bl-Ajru ASEAN-UE.
Dato Lim Jock Hoi, is-Segretarju Ġenerali tal-ASEAN, qal: "Din is-sena tfakkar i l-45 sena anniversarju tar-Relazzjonijiet ta' Djalogu ASEAN-Unjoni Ewropea, u biex tiġi mfakkra din l-okkażjoni storika, huwa inkoraġġanti li l-ASEAN u l-UE ffirmaw l-ewwel ftehim dwar it-trasport bl-ajru bejn reġjun u ieħor fid-dinja f'Bali fis-17 ta' Ottubru 2022, u stabbilixxew pass importanti fl-istorja tal-avjazzjoni dinjija.
Nemmen li l-CATA ASEAN-UE ser issaħħaħ is-servizzi tat-trasport bl-ajru, jgħaqqad lin-nies, il-kulturi u n-negozji madwar il-kontinenti, kif ukoll jappoġġa t-tkabbir sostenibbli tal-avjazzjoni.
Il-CATA ASEAN-UE wasal fi żmien opportun hekk kif l-ASEAN u l-UE qed jiċċelebraw il-45 sena ta' sħubija tagħna."
Is-Sa Adina Vălean, il-Kummissarju Ewropew għat-Trasport, qalet: "L-iffirmar ta' dan l-ewwel ftehim li qatt sar bejn reġjun u ieħor dwar it-trasport bl-ajru bejn l-UE u l-ASEAN ipoġġi s-sħubija tal-avjazzjoni tagħna f'livell ġdid.
Il-ftehim ser jgħin biex jappoġġa l-irkupru tas-settur tal-avjazzjoni wara l-COVID-19, u jirrestawra l-konnettività tant meħtieġa bejn iż-żewġ reġjuni tagħna, għall-benefiċċju ta' madwar 1.1 biljun persuna, billi jippermetti aktar negozju, kummerċ, turiżmu u skambji bejn il-persuni.
Huwa jissostitwixxi aktar minn 140 ftehim bilaterali dwar is-servizzi tal-ajru, u b'hekk jipprovdi sett uniku ta' regoli u jnaqqas il-burokrazija.
Il-ftehim jipprovdilna wkoll pjattaforma ġdida biex naħdmu b'mod konġunt lejn l-impenn kondiviż tagħna għal avjazzjoni ekonomikament, soċjalment u ambjentalment sostenibbli."
Is-Sur Budi Karya Sumadi, President tat-28 Laqgħa tal-Ministri għat-Trasport tal-ASEAN u l-Ministru għat-Trasport tal-Indoneżja, qal: "L-iffirmar ta' dan il-ftehim ser joħloq sinerġiji aktar armonjużi biex jitħaffef l-irkupru ekonomiku, speċjalment il-konnettività bl-ajru bejn l-ASEAN u l-Ewropa, u ser jagħti spinta ġdida lill-ekonomija globali, b'mod partikolari fir-reġjuni tal-ASEAN u tal-UE."
Is-Sur Martin Kupka, Ministru għat-Trasport tar-Repubblika Ċeka, li għandha l-Presidenza tal-Kunsill tal-UE, qal: "Bl-iffirmar tal-ewwel ftehim dwar it-trasport bl-ajru bejn blokk u ieħor fid-dinja, għamilna pass importanti fit-tisħiħ tal-konnettività bejn l-Ewropa u l-ASEAN.
Dan ser jipprovdi opportunitajiet akbar għal-linji tal-ajru tal-UE u tal-ASEAN biex joperaw servizzi tal-passiġġieri u tal-merkanzija bejn u lil hinn miż-żewġ reġjuni.
Dan mhux biss ser jagħti spinta lill-industrija tal-avjazzjoni kemm fl-Ewropa kif ukoll fl-Asja, iżda wkoll lill-ekonomiji tagħna matul l-irkupru ekonomiku."
Is-Sur S Iswaran, Ministru għat-Trasport u Ministru responsabbli għar-Relazzjonijiet Kummerċjali ta' Singapore, qal: "Il-CATA ASEAN-UE huwa ftehim storiku li ser itejjeb il-konnettività bl-ajru bejn l-ASEAN u l-Ewropa u jiffaċilita l-iskambji bejn il-persuni u n-negozji.
Dan wasal fi żmien opportun, filwaqt li jiftaħ opportunitajiet ġodda ta' tkabbir għall-industrija tal-avjazzjoni fiż-żewġ reġjuni, hekk kif naħdmu lejn l-irkupru mill-pandemija tal-COVID-19.
Singapore huwa onorat li kien il-koordinatur ewlieni tal-ASEAN mill-bidu sal-konklużjoni tal-ftehim, u jixtieq jirringrazzja lill-istati membri l-oħra tal-ASEAN u lill-UE għall-kooperazzjoni u l-appoġġ b'saħħtu tagħhom."
Il-CATA ASEAN-UE issa ser jgħaddi minn ratifika f'konformità mal-proċeduri rispettivi tal-istati membri tal-ASEAN u l-UE u l-istati membri tagħha.
Illum, in-negozjati globali kkonkludew it-Trattat storiku tal-UE dwar l-Ibħra Internazzjonali għall-ħarsien tal-oċean, l-indirizzar tad-degradazzjoni ambjentali, il-ġlieda kontra t-tibdil fil-klima, u l-prevenzjoni tat-telf tal-bijodiversità.
It-Trattat il-ġdid se jippermetti li jiġu stabbiliti żoni tal-baħar protetti fuq skala kbira fl-ibħra internazzjonali, li huma meħtieġa wkoll biex jintlaħaq l-impenn globali tal-Ftehim Globali dwar il-Bijodiversità Kunming-Montreal li ġie konkluż f'Diċembru li għadda biex jipproteġi mill-inqas 30 % tal-oċean sal-2030.
Għall-ewwel darba, it-trattat se jirrikjedi wkoll valutazzjoni tal-impatt tal-attivitajiet ekonomiċi fuq il-bijodiversità tal-ibħra internazzjonali.
Il-pajjiżi fil-fażi tal-iżvilupp se jiġu appoġġati fil-parteċipazzjoni tagħhom fit-trattat il-ġdid u fl-implimentazzjoni tiegħu permezz ta' komponent b'saħħtu ta' bini tal-kapaċitajiet u trasferiment tat-teknoloġija tal-baħar, iffinanzjat minn diversi sorsi pubbliċi u privati kif ukoll minn mekkaniżmu ekwu għall-kondiviżjoni tal-benefiċċji potenzjali tar-riżorsi ġenetiċi tal-baħar.
Dan it-trattat dwar il-“Bijodiversità Lil hinn mill-Ġuriżdizzjoni Nazzjonali”, li ntlaħaq qbil dwaru llum fil-ħames Konferenza Intergovernattiva fi New York, huwa frott l-impenn globali ta' iżjed minn għaxar snin biex jinstabu soluzzjonijiet għal din il-kwistjoni ambjentali globali kruċjali.
L-UE u l-Istati Membri tagħha kienu qed imexxu l-Koalizzjoni ta' Ambizzjoni Għolja tal-BBNJ li kellha rwol ewlieni biex jintlaħaq il-ftehim.
Il-koalizzjoni tiġbor 52 pajjiż li huma impenjati fl-ogħla livell politiku li jiksbu azzjonijiet ambizzjużi għall-ħarsien tal-oċean.
Tnediet fis-Summit “One Ocean” tal-2022 fi Brest mill-President von der Leyen flimkien mal-Presidenza Franċiża tal-Kunsill.
Issa li n-negozjati spiċċaw, il-Ftehim għandu jidħol fis-seħħ ladarba s-60 Stat ikunu rratifikaw.
L-UE se taħdem biex tiżgura li dan iseħħ malajr u biex tgħin lill-pajjiżi li qed jiżviluppaw iħejju għall-implimentazzjoni tagħha.
Għal dan l-għan, l-UE wiegħdet €40 miljun bħala parti mill-Programm Globali tal-Oċeani u stiednet lill-membri tal-Koalizzjoni ta' Ambizzjoni Għolja biex jagħmlu l-istess bil-kapaċitajiet tagħhom.
L-adozzjoni formali tat-trattat se sseħħ ladarba tkun tlestiet it-tisfija ġuridika fil-lingwi tan-NU .
L-ibħra internazzjonali jipprovdu benefiċċji ekoloġiċi, ekonomiċi, soċjali u tas-sigurtà tal-ikel imprezzabbli għall-umanità u hemm bżonn li jiġu protetti mill-aktar fis.
Iż-żoni lil hinn mill-ġuriżdizzjoni nazzjonali jkopru kważi żewġ terzi tal-oċean fid-dinja, li jinkludu l-ibħra internazzjonali u qiegħ il-baħar lil hinn mill-ġuriżdizzjoni nazzjonali.
Dawn jinkludu riżorsi tal-baħar u bijodiversità u jipprovdu benefiċċji ekoloġiċi, ekonomiċi, soċjali, kulturali, xjentifiċi u tas-sigurtà tal-ikel imprezzabbli għall-umanità.
Madankollu, jinsabu taħt pressjoni li kulma jmur qed tikber minħabba t-tniġġis (inkluż l-istorbju), l-isfruttament żejjed, it-tibdil fil-klima u t-tnaqqis tal-bijodiversità.
Iffaċċjati b'dawn l-isfidi u fid-dawl li fil-futur se tiżdied id-domanda għar-riżorsi tal-baħar, fost l-oħrajn għall-ikel, għall-medikazzjoni, għall-minerali u għall-enerġija, kien hemm maġġoranza notevoli tal-istati li qablu dwar il-ħtieġa li jkun hemm dan it-trattat dwar l-ibħra internazzjonali, li jieħu l-forma ta' Ftehim ta' Implimentazzjoni ġdid fil-qafas tal-Konvenzjoni tan-Nazzjonijiet Uniti dwar il-Liġi tal-Baħar (l-UNCLOS) biex ir-riżorsi ta' dawn iż-żoni jiġu protetti u użati b'mod sostenibbli.
Il-Ftehim se jkompli jimplimenta l-prinċipji eżistenti fl-UNCLOS biex tinkiseb ġestjoni aktar olistika tal-attivitajiet imwettqa fl-ibħra internazzjonali.
Dawn il-prinċipji jinkludu d-dmir ta' kooperazzjoni, id-dmir li jitħares u jiġi ppreservat l-ambjent tal-baħar u li titwettaq valutazzjoni minn qabel tal-impatt tal-attivitajiet.
Dan il-Ftehim ta' Implimentazzjoni huwa t-tielet ta' dan it-tip li jsegwi ftehimiet speċifiċi dwar l-estrazzjoni minerarja minn qiegħ il-baħar tal-1994 u dwar il-maniġġar ta' stokkijiet ta' ħut transżonali u stokkijiet ta' ħut li jpassi ħafna tal-1995.
Il-Ftehim il-ġdid ilaħħaq l-pass tal-UNCLOS mal-iżviluppi u l-isfidi li seħħew minn mindu dan ġie żviluppat 30 sena ilu u jkompli jappoġġa l-kisba tal-Aġenda 2030 għall-Iżvilupp Sostenibbli, b'mod partikolari l-Għan ta' Żvilupp Sostenibbli 14 (“Il-Ħajja Taħt l-Ilma”).
Is-sit web tal-Kummissjoni dwar il-koalizzjoni ta' ambizzjoni għolja u n-negozjati tal-BBNJ “Il-ħarsien tal-oċean, żmien li tittieħed azzjoni”
Mument storiku għall-Oċeani tagħna.
Illum huwa l-qofol ta’ aktar minn għaxar snin ta’ ħidma preparatorja u negozjati internazzjonali li l-UE kellha rwol ewlieni matulhom.
Bil-ftehim dwar it-Trattat tan-NU dwar l-Ibħra Internazzjonali, qed nagħmlu pass kruċjali ’l quddiem biex nippreservaw il-ħajja tal-baħar u l-bijodiversità li huma essenzjali għalina u għall-ġenerazzjonijiet li ġejjin.
Hija wkoll prova ta’ tisħiħ fil-kooperazzjoni multilaterali mas-sħab tagħna u wieħed mill-assi ewlenin biex tiġi implimentata l-mira tagħna tal-COP 15 għall-ħarsien ta’ 30 % tal-oċeani.
Kburi ħafna b’dak li ksibna.
Il-Kunsill illum laħaq qbil politiku dwar proposta biex jestendu b'sena t-tnaqqis volontarju ta' 15% fid-domanda għall-gass tal-istati membri.
Ir-regolament isostni l-possibbiltà għall-Kunsill li jiskatta "allert tal-Unjoni" dwar is-sigurtà tal-provvista, f'liema każ it-tnaqqis tad-domanda għall-gass isir obbligatorju.
L-UE ma ħarġitx kompletament mill-kriżi tal-enerġija u r-Russja għadha qed tuża l-enerġija bħala arma.
Jeħtieġ li l-istati membri tal-UE juru solidarjetà ma' xulxin u jkunu mħejjija qabel ix-xitwa.
Il-konsum ġenerali ta' gass naturali tal-UE waqa' bi 19.3% bejn Awwissu 2022 u Jannar 2023.
Bit-tnaqqis tad-domanda tagħna għall-gass nistgħu nimlew il-ħażniet tagħna, inżommu l-prezzijiet baxxi u niżguraw aktar provvisti tal-enerġija.
Huwa importanti li nkomplu naħdmu u nibqgħu reżiljenti.
Ebba Busch, Ministru Żvediż għall-enerġija, in-negozju u l-industrija
Ir-regolament il-ġdid jiffissa mira volontarja għall-istati membri biex inaqqsu l-konsum tagħhom tal-gass naturali bi15% bejn l-1 ta' April 2023 u l-31 ta' Marzu 2024, meta mqabbel mal-konsum medju tagħhom fil-perjodu bejn l-1 ta' April 2017 u l-31 ta' Marzu 2022.
L-istati membri jistgħu jagħżlu l-miżuri li bihom iridu jilħqu l-mira.
Barra minn hekk, l-istati membri jaqblu mar-regoli modifikati tar-rappurtaġġ.
L-istati membri ser jibqgħu jirrappurtaw data dwar l-iffrankar li sar, mill-inqas kull xahrejn, bil-possibbiltà li jippreżentaw ir-rapporti qabel.
Jekk allert tal-Unjoni jiġi ddikjarat, jirrappurtaw id-data kull xahar.
Jekk jixtiequ, l-istati membri jistgħu jirrappurtaw it-tqassim tal-konsum tal-enerġija għal kull settur.
Il-Kunsill żied dispożizzjoni ġdida biex jindirizza kwistjoni speċifika ta' konsum akbar ta' gass fi stat membru minħabba bidla mill-faħam għall-gass użata għat-tisħin distrettwali, fid-determinazzjoni għall-konsum tal-gass ta' referenza.
Il-flessibilitajiet previsti biex il-pajjiżi tal-UE jilħqu l-mira ta' tnaqqis volontarju għadhom ma nbidlux.
Kuntest Il-Kummissjoni ressqet proposta fl-20 ta' Marzu 2023, skont l-artikolu 122 tat-Trattat dwar kif taħdem l-UE, prevista għal sitwazzjonijiet ta' emerġenza.
Ir-regolament il-ġdid huwa miżura eċċezzjonali u straordinarja, valida għal żmien limitat.
Il-Kunsill issa ser ikollu l-għan li jadotta formalment ir-regolament bil-proċedura bil-miktub.
Imbagħad ser jiġi ppubblikat fil-Ġurnal Uffiċjali tal-UE u jidħol fis-seħħ fl-1 ta' April 2023.
Qbil politiku tal-Kunsill dwar proposta biex tiġi estiża l-mira ta' t-tnaqqis volontarju ta' 15% fid-domanda għall-gass
Regolament tal-Kunsill dwar miżuri koordinati għat-tnaqqis tad-domanda għall-gass
Il-Kunsill jadotta regolament dwar it-tnaqqis tad-domanda għall-gass bi 15% din ix-xitwa (stqarrija għall-istampa, 5 ta' Awwissu 2022)
Il-prezzijiet tal-enerġija u s-sigurtà tal-provvista (informazzjoni ġenerali)
Kif il-gwerra tar-Russja fl-Ukrajna kellha impatt fuq is-swieq (informazzjoni ġenerali)
Rispons tal-UE għall-invażjoni tal-Ukrajna (informazzjoni ġenerali)
Illum il-Kunsill qabel dwar il-pożizzjonijiet ta' negozjar tiegħu ("approċċi ġenerali") dwar żewġ proposti li jistabbilixxu regoli komuni tas-suq intern għall-gassijiet rinnovabbli u naturali u għall-idroġenu.
L-għan tal-leġiżlazzjoni huwa li titfassal it-tranżizzjoni tas-settur tal-gass lejn gassijiet rinnovabbli u b'livell baxx tal-karbonju, b'mod partikolari l-bijometan u l-idroġenu, bil-ħsieb li jintlaħaq l-għan tal-UE tan-newtralità klimatika fl-2050.
Ninsab kuntent li sibna ftehim ibbilanċjat dwar il-pakkett tal-gass.
L-Ewropa tinsab fi triqitha biex taqta' l-gass naturali u tmur għal gassijiet rinnovabbli u b'livell baxx tal-karbonju u jeħtieġ li noħolqu l-kundizzjonijiet tas-suq it-tajba biex dan ikun jista' jseħħ, b'mod li jippromwovi l-kompetittività, jipproteġi lill-konsumaturi u javvanza l-objettiv tagħna tan-newtralità klimatika għall-2050.
Ebba Busch, Ministru Żvediż għall-enerġija, in-negozju u l-industrija
Il-pakkett tad-dekarbonizzazzjoni tas-swieq tal-idroġenu u tal-gass jikkonsisti fi proposta għal regolament u għal direttiva li jistabbilixxu regoli komuni tas-suq intern għall-gassijiet rinnovabbli u naturali u għall-idroġenu.
Il-proposti għandhom l-għan li joħolqu qafas regolatorju għal infrastruttura u swieq tal-idroġenu ddedikati u ppjanar integrat tan-networks.
Dawn jistabbilixxu wkoll regoli għall-protezzjoni tal-konsumaturi u jsaħħu is-sigurtà tal-provvista.
Bidliet ewlenin għar-regolament magħmula mill-Kunsill Il-Kunsill iċċara r-regoli għat-tariffi u l-iskontijiet tariffarji għall-idroġenu u l-gassijiet rinnovabbli li jfittxu li jaċċessaw il-grilja tal-gass u ta aktar flessibbiltà lill-istati membri biex jistabbilixxuhom.
Hu għamel distinzjoni bejn skontijiet tariffarji għal gassijiet rinnovabbli (100%) u gassijiet b'livell baxx tal-karbonju (75%) fis-sistema tal-gass naturali.
Fir-rigward taċ-ċertifikazzjoni tal-operaturi tas-sistemi tal-ħżin, l-approċċ ġenerali jintegra fit-test id-dispożizzjonijiet tar-regolament dwar il-ħżin tal-gass adottat f'Ġunju 2022.
Dan jintroduċi skont ta' 100% għat-tariffi tat-trażmissjoni u d-distribuzzjoni bbażati fuq il-kapaċità għall-faċilitajiet tal-ħżin tal-gass taħt l-art u l-faċilitajiet tal-LNG.
L-approċċ ġenerali jippermetti t-taħlit tal-idroġenu fis-sistema tal-gass naturali sa 2% skont il-volum (minflok 5%) sabiex tiġi żgurata kwalità armonizzata tal-gass.
Il-Kunsill żied klawżola ta' sigurtà li tippermetti lill-istati membri jieħdu miżuri proporzjonati biex jillimitaw temporanjament l-importazzjonijiet mill-Belarussja u r-Russja.
Il-Kunsill saħħaħ u tejjeb id-dispożizzjonijiet li jippermettu networks tal-idroġenu limitati ġeografikament.
Barra minn hekk, klawżola ta' rieżami ser teżamina r-regoli potenzjali għall-Operaturi tas-Sistemi ta' Trażmissjoni u għall-Operaturi tas-Sistemi ta' Distribuzzjoni futuri fis-suq tal-idroġenu, ladarba l-infrastruttura u s-suq tal-idroġenu jkunu aktar żviluppati.
Il-Kunsill neħħa ħafna mid-dispożizzjonijiet dwar is-sigurtà tal-provvista peress li huma koperti taħt diversi leġiżlazzjonijiet ta' emerġenza adottati fl-2022, biex b'hekk ħalla lok għal aktar allinjament fil-futur.
Bidliet ewlenin għad-direttiva magħmula mill-Kunsill L-approċċ ġenerali żied referenza għall-komparatur tal-fjuwils fossili stabbilit fid-direttiva dwar l-enerġiji rinnovabbli għad-definizzjonijiet ta' "livell baxx tal-karbonju" biex jiġu żgurati kundizzjonijiet ekwi fil-valutazzjoni tal-impronta sħiħa tal-emissjonijiet ta' gassijiet serra ta' gassijiet differenti.
Fir-rigward tas-separazzjoni tan-networks futuri tal-idroġenu, l-istati membri żammew is-separazzjoni tas-sjieda sħiħa bħala l-mudell prestabbilit, filwaqt li ppermettew il-mudell tal-operatur tas-sistema ta' trażmissjoni indipendenti (fejn il-kumpaniji tal-provvista tal-enerġija xorta jistgħu jkunu proprjetarji u joperaw networks iżda jridu jużaw sussidjarja), taħt ċerti kundizzjonijiet.
Filwaqt li żamm l-ambizzjoni qawwija għall-protezzjoni tal-klijenti, il-Kunsill għamel diversi bidliet fid-dispożizzjonijiet relatati mal-konsumaturi, rigward l-għoti ta' informazzjoni, il-faċilità ta' bdil tal-fornituri u t-terminazzjoni f'każ ta' offerti raggruppati.
L-istati membri ser ikollhom aktar flessibbiltà fir-rigward tal-introduzzjoni ta' sistemi ta' kejl intelliġenti.
Il-Kunsill estenda l-fażi ta' tranżizzjoni għall-implimentazzjoni ta' regoli dettaljati għall-idroġenu sal-2035.
Il-Kunsill żied ukoll il-possibbiltà għal intervent pubbliku fl-iffissar tal-prezzijiet f'każ ta' sitwazzjoni ta' emerġenza, li tirrifletti d-dispożizzjonijiet fil-proposta għar-reviżjoni tad-disinn tas-suq tal-elettriku li qed tiġi diskussa bħalissa.
Din ir-referenza tiġi adattata skont l-eżitu tan-negozjati dwar id-disinn tas-suq tal-elettriku.
Il-Kunsill żied derogi limitati għal xi dispożizzjonijiet għal xi stati membri b'ċirkostanzi speċifiċi.
Kuntest u l-passi li jmiss Issa li l-Kunsill laħaq approċċi ġenerali dwar il-proposti, jistgħu jinbdew in-negozjati mal-Parlament Ewropew.
Ladarba jintlaħaq ftehim, iż-żewġ istituzzjonijiet ser ikollhom jadottaw formalment il-leġiżlazzjonijiet, qabel ma jiġu ppubblikati fil-Ġurnal Uffiċjali tal-UE u jidħlu fis-seħħ.
Il-Kummissjoni ppreżentat dawn il-proposti fil-15 ta' Diċembru 2021 bħala parti mit-tieni lott ta' proposti taħt il-pakkett "Lesti għall-mira ta' 55%" li għandu l-għan li jallinja l-liġijiet tal-UE dwar il-klima u l-enerġija mal-mira tal-UE li tnaqqas l-emissjonijiet tal-gassijiet serra b'mill-inqas 55% sal-2030 u mal-għan li ssir newtrali għall-klima sal-2050.
Proposta għal regolament Il-proposta għal regolament għandha l-għan li tiffaċilita l-użu ta' gassijiet rinnovabbli u b'livell baxx tal-karbonju, b'mod partikolari l-bijometan u l-idroġenu, fis-suq tal-gass tal-UE.
Dan ikun jirrikjedi li l-infrastruttura eżistenti tal-gass naturali tintegra l-idroġenu u l-gassijiet rinnovabbli, billi jitneħħew it-tariffi għall-interkonnessjonijiet transfruntiera u jitbaxxew it-tariffi fil-punti ta' injezzjoni.
Dan joħloq regoli għan-networks transfruntiera tal-idroġenu u dispożizzjonijiet dettaljati biex jiġi ffaċilitat it-taħlit tal-idroġenu mal-gass naturali u l-gassijiet rinnovabbli.
Dan ikun jipprevedi aktar kooperazzjoni reġjonali fir-rigward tal-kwalità tal-gass u jtejjeb il-kooperazzjoni fil-ġlieda kontra l-attakki ċibernetiċi fuq in-networks tal-enerġija tal-UE.
Dan ikun jirrikjedi li l-Istati Membri b'mod espliċitu jagħmlu l-ħżin parti mill-valutazzjonijiet tar-riskji tagħhom għas-sigurtà tal-provvista, kemm fil-livell nazzjonali kif ukoll f'dak reġjonali.
Il-proposta tiffaċilita l-akkwist konġunt volontarju ta' stokkijiet strateġiċi.
Ser jinħoloq Network Ewropew tal-Operaturi tan-Network għall-Idroġenu (ENNOH) ġdid biex jippromwovi infrastruttura ddedikata tal-idroġenu, koordinazzjoni transfruntiera u kostruzzjoni ta' network tal-interkonnetturi, u jelabora dwar regoli tekniċi speċifiċi.
Ir-regoli tas-suq jiġu applikati f'żewġ fażijiet, qabel u wara l-2030.
Proposta għal direttiva Il-proposta għal direttiva testendi l-prinċipji tal-leġiżlazzjoni tal-UE li jkopru n-networks tal-gass għan-networks tal-idroġenu.
Il-proposta tistabbilixxi regoli b'saħħithom dwar il-protezzjoni tal-konsumaturi li jippermettu lill-konsumaturi jibdlu l-fornituri faċilment u jagħżlu gassijiet rinnovabbli u b'livell baxx tal-karbonju minflok il-fjuwils fossili.
Din tistabbilixxi dispożizzjonijiet relatati mal-operaturi tas-sistemi ta' trażmissjoni u distribuzzjoni (inkluż is-separazzjoni tagħhom), l-aċċess tal-partijiet terzi għall-infrastruttura tal-gass eżistenti u l-ippjanar integrat tan-networks, u awtoritajiet regolatorji indipendenti.
Din tistabbilixxi definizzjonijiet ġodda għal "livell baxx tal-karbonju" u toħloq dispożizzjonijiet ġodda dwar is-sostenibbiltà u ċ-ċertifikazzjoni ta' gassijiet rinnovabbli u b'livell baxx tal-karbonju.
Il-proposta tipprevedi li l-kuntratti fit-tul għall-gass naturali fossili b'emissjonijiet mhux imnaqqsa ma għandhomx jiġu estiżi lil hinn mill-2049 biex jiġi evitat l-imblukkar tal-fjuwils fossili u jiġi allokat aktar spazju għal gassijiet nodfa fis-suq Ewropew tal-gass.
Approċċ ġenerali dwar id-direttiva dwar ir-regoli komuni għas-swieq interni tal-gassijiet rinnovabbli u naturali u tal-idroġenu
Approċċ ġenerali dwar ir-regolament dwar is-swieq interni tal-gassijiet rinnovabbli u naturali u tal-idroġenu
Proposta għal direttiva dwar ir-regoli komuni għas-swieq interni tal-gassijiet rinnovabbli u naturali u tal-idroġenu
Proposta għal regolament dwar is-swieq interni tal-gassijiet rinnovabbli u naturali u tal-idroġenu
Lesti għall-mira ta' 55%: il-pjan tal-UE għal tranżizzjoni ekoloġika (informazzjoni ġenerali)
Il-presidenza tal-Kunsill u l-Parlament Ewropew laħqu ftehim proviżorju dwar regolament propost dwar l-Aġenzija tal-UE dwar id-Drogi, li ser jibdel iċ-Ċentru Ewropew eżistenti għall-Monitoraġġ tad-Droga u d-Dipendenza fuq id-Droga f' aġenzija sħiħa u jsaħħaħ ir-rwol tagħha .
Il-ftehim proviżorju huwa soġġett għall-approvazzjoni mill-Kunsill u mill-Parlament Ewropew qabel ma jgħaddi mill-proċedura ta' adozzjoni formali.
Is-suq tad-drogi illeċiti huwa suq li jħalli qligħ kbir u impatt profond fuq is-soċjetajiet tagħna.
Id-drogi u d-dipendenzi fuq id-droga jikkawżaw ħsara enormi lis-saħħa tal-individwi u lis-soċjetà inġenerali.
Dawn jaffettwaw ukoll is-sigurtà, anki minħabba l-kriminalità organizzata vjolenti relatata mad-droga.
Aġenzija tal-UE dwar id-Drogi aktar b'saħħitha ser tkun għodda importanti biex jiġu indirizzati dawn l-isfidi kemm fil-livell tal-UE kif ukoll fil-livell globali u biex jiġu antiċipati r-riskji futuri.
Gunnar Strömmer, Ministru għall-Ġustizzja tal-Iżvezja
Id-drogi u d-dipendenzi fuq id-droga jikkawżaw ħsara enormi lis-saħħa tal-individwi u l-familji tagħhom.
Bi pjaċir nilqa' l-ftehim proviżorju dwar mandat ġdid għall-Aġenzija tal-UE dwar id-Drogi, li ser joffri opportunitajiet aħjar għall-ħidma kontra d-drogi b'mod aktar komprensiv u jiffaċilita kontributi importanti mis-soċjetà ċivili għall-ħidma tal-aġenzija.
Jakob Forssmed, Ministru għall-Affarijiet Soċjali u s-Saħħa Pubblika tal-Iżvezja
Skont ir-regolament il-ġdid, l-aġenzija ser tkun tista' twieġeb għall-isfidi l-ġodda għas-saħħa u s-sigurtà li jinħolqu mid-drogi illeċiti b'mod aktar effiċjenti.
Ser tkun tista' wkoll tappoġġa aħjar lill-istati membri u tikkontribwixxi biex tittejjeb is-sitwazzjoni fil-livell internazzjonali.
Il- ġbir, l-analiżi u t-tixrid tad-data ser ikomplu jkunu l-kompitu ewlieni tal-aġenzija, li taħt il-mandat imsaħħaħ ser tkun tista' wkoll: tiżviluppa kapaċitajiet ġenerali ta' valutazzjoni tat-theddid għas-saħħa u s-sigurtà biex tidentifika b'mod rapidu theddid ġdid, u twettaq eżerċizzji ta' prospettiva regolari biex tidentifika sfidi futuri tkopri speċifikament l-użu ta' diversi sustanzi, jiġifieri l-konsum ta' sustanzi leċiti jew illeċiti oħra flimkien ma' drogi, li qed isir dejjem aktar komuni issaħħaħ il-kooperazzjoni tagħha mal-punti fokali nazzjonali, li l-pożizzjoni tagħhom ser tissaħħaħ, billi tippermettilhom jipprovdu data rilevanti dwar is-sitwazzjoni nazzjonali fir-rigward tad-drogi lill-aġenzija tistabbilixxi network ta' laboratorji li jippermetti lill-aġenzija taċċessa informazzjoni forensika u tossikoloġika tistabbilixxi l-kompetenza tal-aġenzija biex tiżviluppa interventi bbażati fuq l-evidenza, biex tqajjem kuxjenza u toħroġ twissijiet meta jitfaċċaw sustanzi partikolarment perikolużi fis-suq Ir-regolament ser jiċċara wkoll ir-rwol tal-aġenzija fil-qasam tal-kooperazzjoni internazzjonali, sabiex tkun tista' tinvolvi ruħha bis-sħiħ ma' pajjiżi u korpi terzi.
Kuntest Iċ-ċentru Ewropew għall-monitoraġġ tad-droga u d-dipendenza fuq id-droga ġie stabbilit fl-1993 ġewwa Liżbona, il-Portugall.
L-għan tiegħu huwa li jipprovdi informazzjoni fattwali u komparabbli dwar id-drogi, id-dipendenza fuq id-droga u l-konsegwenzi tagħhom għall-UE u l-istati membri, biex jinforma t-tfassil tal-politika tagħhom u jiggwida l-inizjattivi għall-indirizzar tad-drogi.
Il-ħidma tiegħu tejbet ħafna d-disponibbiltà tal-informazzjoni dwar id-drogi u d-dipendenza fuq id-droga madwar l-UE, kif ukoll internazzjonalment.
Politika tal-UE dwar id-drogi (informazzjoni ġenerali)
Illum l-ambaxxaturi tal-istati membri tal-UE qablu dwar il-mandat ta' negozjar tal-Kunsill għal proposta biex tiġi diġitalizzata l-proċedura tal-viża.
Il-proposta tintroduċi l-possibbiltà li wieħed japplika għal viża online u tbiddel l-istiker tal-viża attwali b'viża diġitali.
Għandha l-għan li tagħmel il-proċedura tal-applikazzjoni għall-viża aktar effiċjenti u li ttejjeb is-sigurtà taż-żona Schengen.
Viża diġitali ta' Schengen ser tagħmilha aktar faċli għal vjaġġaturi leġittimi biex japplikaw u fl-istess ħin ser tgħin biex iż-żona Schengen issir aktar sikura.
L-applikazzjonijiet online ser inaqqsu l-għadd ta' vjaġġi lejn il-konsulat għall-vjaġġaturi u jagħmlu l-proċess eħfef għall-amministrazzjonijiet nazzjonali.
Fl-istess ħin, il-viża diġitali ser iġġib fi tmiemu r-riskju ta' falsifikazzjoni u serq tal-istiker tal-viża.
Maria Malmer Stenergard, Ministru għall-Migrazzjoni tal-Iżvezja
Ir-regoli l-ġodda proposti ser joħolqu pjattaforma ta' applikazzjoni għal viża .
L-applikazzjonijiet kollha għall-viżi ta' Schengen ser isiru minn din il-pjattaforma, sit elettroniku wieħed, li ser jgħaddihom lis-sistemi nazzjonali rilevanti tal-viża.
Fuq din il-pjattaforma, l-applikanti għall-viża ser ikunu jistgħu jintroduċu d-data rilevanti kollha, itellgħu kopji elettroniċi tad-dokumenti tal-ivvjaġġar u ta' sostenn tagħhom, u jħallsu t-tariffi tal-viża tagħhom.
Ser jiġu avżati wkoll bid-deċiżjonijiet li jikkonċernaw il-viża tagħhom.
Il-preżenza fiżika fil-konsulat ser tkun meħtieġa biss għal applikanti għall-ewwel darba, persuni li d-data bijometrika tagħhom m'għadhiex valida u dawk b'dokument tal-ivvjaġġar ġdid.
Meta persuna tkun beħsiebha żżur bosta pajjiżi ta' Schengen, il-pjattaforma ser tiddetermina awtomatikament liema wieħed minnhom huwa responsabbli biex jeżamina l-applikazzjoni fuq il-bażi tat-tul tas-soġġorn.
Madankollu, l-applikant ser ikollu wkoll il-possibbiltà li jindika jekk l-applikazzjoni għandhiex bżonn tiġi pproċessata minn stat membru speċifiku skont l-iskop tal-ivvjaġġar.
Skont ir-regoli l-ġodda proposti, il-viżi ser jinħarġu f'format diġitali , bħala barcode 2D, iffirmat kriptografikament.
Dan ser inaqqas ir-riskji għas-sigurtà marbutin ma' stikers tal-viża ffalsifikati u misruqa.
Kuntest u l-passi li jmiss L-isfidi tal-migrazzjoni u s-sigurtà dan l-aħħar ittrasformaw konsiderevolment il-kuntest tal-politika tal-UE dwar il-viżi.
Barra minn hekk, il-pandemija tal-COVID-19 naqqset konsiderevolment ir-ritmu tal-operazzjonijiet tal-viża u ħolqot il-ħtieġa għal aktar proċeduri diġitali.
Fl-istess ħin, l-iżviluppi teknoloġiċi jipprovdu karatteristiċi u opportunitajiet ġodda ta' sigurtà biex il-proċeduri jsiru aktar faċli u aktar effettivi, kemm għall-applikanti għal viża kif ukoll għall-awtoritajiet nazzjonali.
F'dan il-kuntest, fis-27 ta' April 2022 il-Kummissjoni ppreżentat proposta leġiżlattiva bl-għan li tiddiġitalizza l-proċedura tal-viża.
Fuq il-bażi tal-mandat ta' negozjar li ntlaħaq qbil dwaru llum, il-presidenza tal-Kunsill ser tibda negozjati mal-Parlament Ewropew biex taqbel dwar il-formulazzjoni finali.
Il-mandat ta' negozjar tal-Kunsill dwar proposta għad-diġitalizzazzjoni tal-proċedura tal-viża ta' Schengen
Il-politika tal-UE dwar il-viżi (informazzjoni ġenerali)
Illum l-ambaxxaturi tal-istati membri tal-UE qablu dwar il-mandat għal negozjati tal-Kunsill għal liġi proposta tal-UE biex jiġi ffaċilitat l-aċċess tal-awtoritajiet nazzjonali għall-informazzjoni finanzjarja.
L-aċċess għall-informazzjoni finanzjarja huwa strument importanti fl-investigazzjonijiet finanzjarji u fl-isforzi biex jiġi ttraċċat u kkonfiskat ir-rikavat mill-kriminalità.
Is-somom iġġenerati minn attivitajiet kriminali huma sempliċiment xokkanti.
L-informazzjoni finanzjarja hija kruċjali biex l-inforzaturi fl-UE jittraċċaw u jikkonfiskaw flus illegali u jinvestigaw indikazzjonijiet potenzjali.
Gunnar Strömmer, Ministru għall-Ġustizzja tal-Iżvezja
Fil-ġlieda tagħhom kontra l-ħasil tal-flus, il-pajjiżi tal-UE dalwaqt ser ikollhom jagħmlu l-informazzjoni mir- reġistri ċentralizzati tal-kontijiet bankarji disponibbli minn punt ta' aċċess uniku.
Ir-reġistri ċentralizzati tal-kontijiet bankarji fihom data dwar min għandu liema kont bankarju u fejn.
Il-liġi proposta tiżgura li l-awtoritajiet nazzjonali li jittrattaw reati kriminali jkollhom ukoll aċċess għal dawn ir-reġistri minn dan il- punt ta' aċċess uniku .
Il-Kunsill jipproponi li jmur lil hinn mit-termini tal-abbozz tal-Kummissjoni u li jirrikjedi li meta l-istituzzjonijiet finanzjarji jikkondividu rekords tat-tranżazzjonijiet (jiġifieri r-rendikonti bankarji) bħala parti minn investigazzjoni dan isir f' format armonizzat .
Il-kuntest u l-passi li jmiss Direttiva tal-UE mill-2019 tirregola l-aċċess mill-awtoritajiet tal-infurzar tal-liġi għal informazzjoni dwar l-identità tad-detenturi ta' kontijiet bankarji li tinsab f'reġistri nazzjonali ċentralizzati.
F'Lulju 2021, il-Kummissjoni pproponiet li d-direttiva tal-2019 tiġi emendata sabiex l-awtoritajiet tal-infurzar tal-liġi jkunu jistgħu jaċċessaw u jfittxu f'reġistri tal-kontijiet bankarji minn punt ta' aċċess uniku.
L-adozzjoni tal-lum tal-mandat għal negozjati ser jippermetti lill-presidenza tal-Kunsill tiftaħ negozjati mal-Parlament Ewropew.
B'applikazzjoni tal-Protokoll (Nru 22) għat-Trattati, id-Danimarka mhix qed tieħu sehem fl-adozzjoni tal-miżura proposta.
Mandat għal negozjati tal-Kunsill għal direttiva proposta tal-UE biex jiġi ffaċilitat l-aċċess tal-awtoritajiet nazzjonali għall-informazzjoni finanzjarja
Il-ġlieda kontra l-ħasil tal-flus u l-finanzjament tat-terroriżmu (informazzjoni ġenerali)
Fit-28 ta' Marzu, il-Kummissjoni Elettorali tal-Unjoni tal-Myanmar maħtura mill-militar iddeċidiet li xxolji erbgħin partit politiku, fosthom il-Lega Nazzjonali għad-Demokrazija, filwaqt li kkwotat in-nuqqas ta' reġistrazzjoni tagħhom mar-reġim militari skont il-"Liġi dwar ir-Reġistrazzjoni tal-Partiti Politiċi" tagħha.
Dawn jinkludu dawk il-partiti li rebħu l-voti tal-maġġoranza l-kbira taċ-ċittadini tal-Myanmar fl-elezzjoni tat-8 ta' Novembru 2020.
Madankollu ħafna mill-mexxejja politiċi tagħhom ġew arrestati wara l-kolp ta' stat militari u għadhom il-ħabs.
Din id-deċiżjoni hija turija oħra tan-nuqqas sfaċċat ta' rispett mir-reġim militari għad-demokrazija u d-drittijiet u x-xewqat tal-popolazzjoni tal-Myanmar, u turi d-determinazzjoni tar-reġim militari li jeqred kull oppożizzjoni demokratika u paċifika għat-tmexxija tiegħu.
Huwa biss proċess politiku inklużiv li jinvolvi partiti politiċi demokratiċi, is-soċjetà ċivili, il-mexxejja reliġjużi u tal-minoranzi, il-gruppi etniċi, il-Gvern ta' Unità Nazzjonali, il-Kumitat li jirrappreżenta lil Pyidaungsu Hluttaw, il-Kunsill Konsultattiv Nazzjonali tal-Unità u l-partijiet ikkonċernati rilevanti l-oħra kollha fil-Myanmar li jista' jwitti t-triq biex il-pajjiż joħroġ mill-kriżi mtawla u jwitti t-triq għal proċess demokratiku sinifikanti li tassew jirrifletti r-rieda tal-poplu tal-Myanmar u b'hekk jikkontribwixxi għar-rikonċiljazzjoni u l-istabbiltà interni.
L-Unjoni Ewropea ttenni l-appoġġ qawwi tagħha għall-isforzi tal-ASEAN biex tinstab soluzzjoni paċifika għall-kunflitt attwali u tħeġġeġ progress fir-rieżami tagħha ta' Novembru 2022 tal-Kunsens tal-Ħames Punti tal-ASEAN.
Dan isir dejjem aktar urġenti fid-dawl tal-għadd dejjem akber ta' rapporti tal-atroċitajiet li qed jitwettqu ta' kuljum mill-militar fil-Myanmar.
Fl-20 ta' Marzu 2023, il-Kunsill adotta d-Deċiżjoni ta' Implimentazzjoni (PESK) 2023/646 1 li timplimenta d-Deċiżjoni tal-Kunsill 2011/235/PESK.
Id-Deċiżjoni ta' Implimentazzjoni tal-Kunsill temenda l-lista ta' persuni u entitajiet soġġetti għal miżuri restrittivi kif tinsab fl-Anness għad-Deċiżjoni 2011/235/PESK.
Il-pajjiżi kandidati l-Maċedonja ta' Fuq, il-Montenegro, l-Albanija, l-Ukrajna, ir-Repubblika tal-Moldova u l-Bożnija-Ħerzegovina 2 , u l-pajjiżi tal-EFTA l-Iżlanda, il-Liechtenstein u n-Norveġja, membri taż-Żona Ekonomika Ewropea, jallinjaw ruħhom ma' din id-Deċiżjoni tal-Kunsill.
Huma ser jiżguraw li l-politiki nazzjonali tagħhom ikunu konformi ma' din id-Deċiżjoni ta' Implimentazzjoni tal-Kunsill.
1 Ippubblikata fl-20.03.2023 f'Il-Ġurnal Uffiċjali tal-Unjoni Ewropea Nru L 80 I/7
2 Il-Maċedonja ta' Fuq, il-Montenegro, is-Serbja, l-Albanija u l-Bożnija-Ħerzegovina għadhom jagħmlu parti mill-Proċess ta' Stabbilizzazzjoni u ta' Assoċjazzjoni.
Illum id-dinja hija aktar perikoluża u imprevedibbli.
L-ordni multilaterali bbażata fuq ir-regoli qed tiġi mhedda.
U dan huwa preċiżament għalfejn qed insaħħu l-kooperazzjoni tagħna bejn l-UE u n-Nazzjonijiet Uniti.
U huwa għalhekk li s-Segretarju Ġenerali Guterres ingħaqad magħna fil-laqgħa tal-Kunsill Ewropew il-ġimgħa li għaddiet.
Id-diskussjonijiet tagħna ffukaw fuq tliet suġġetti: il-gwerra fl-Ukrajna, it-tibdil fil-klima, u r-riforma tas-sistema finanzjarja globali.
Ir-Russja qed tattakka lill-Ukrajna u tattakka s-sistema internazzjonali tagħna bbażata fuq ir-regoli.
Iżda s-sistema multilaterali qed tirreżisti u żżomm soda.
In-NU kellha rwol ewlieni biex jinstabu soluzzjonijiet konkreti: dwar l-appoġġ umanitarju lir-refuġjati; dwar l-Inizjattiva tal-Baħar l-Iswed dwar iċ-Ċereali; u dwar il-faċilitajiet nukleari.
L-UE u n-Nazzjonijiet Uniti jikkooperaw ukoll fuq ħafna kwistjonijiet globali, bħat-tibdil fil-klima.
Pereżempju, dan l-aħħar rajna l-ftehim storiku dwar it-Trattat dwar l-Ibħra Miftuħa.
Is-27 mexxej tal-UE tennew mill-ġdid ukoll l-impenn tagħhom għall-Aġenda 2030 u l-Għanijiet ta' Żvilupp Sostenibbli tagħha.
U ddiskutejna l-importanza tar-riforma tas-sistema finanzjarja globali biex jiġi miġġieled il-faqar u biex id-dinja ssir aktar ġusta.
Il-President Zelenskyy indirizza kull Kunsill Ewropew mill-bidu tal-gwerra.
U l-ġimgħa l-oħra ma kinitx eċċezzjoni.
Il-President Zelenskyy għamilha ċara ħafna: biex tiddefendi lilha nnifisha, l-Ukrajna teħtieġ aktar armi u aktar munizzjon.
Approvajna d-deċiżjoni dwar il-munizzjon li ntlaħaq qbil dwarha mill-Kunsill Affarijiet Barranin.
Aġixxejna malajr: bilkemm għaddew sitt ġimgħat minn meta l-Prim Ministru Kallas ippropona l-idea sa meta tajna l-kompitu lir-Rappreżentant Għoli sabiex jieħu azzjoni dwarha.
L-għan tagħna huwa li nipprovdu miljun balla ta' munizzjon fit-12-il xahar li ġejjin.
Il-Faċilità Ewropea għall-Paċi u l-Aġenzija Ewropea għad-Difiża ser jgħinu biex dan isir.
Din l-inizjattiva konġunta tal-UE tikkostitwixxi pass ewlieni ġdid lejn difiża Ewropea ġenwina.
Iddiskutejna wkoll id-deċiżjoni reċenti tal-Qorti Kriminali Internazzjonali.
Dan huwa l-bidu ta' proċess biex il-mexxejja Russi jinżammu responsabbli għar-reati tagħhom fl-Ukrajna.
Qbilna wkoll li nżidu l-isforzi — flimkien mas-sħab tagħna — biex nipprevjenu ċ-ċirkomvenzjoni u n-newtralizzazzjoni tal-effetti tas-sanzjonijiet tagħna.
Ilbieraħ kont il-Moldova, fejn qsamna l-messaġġ b'saħħtu tal-UE ta' solidarjetà mal-Moldovani.
Ħejjejna wkoll it-tieni laqgħa tal-Komunità Politika Ewropea, li ser issir f'Chisinau fl-1 ta' Ġunju.
Il-Moldova tinsab taħt pressjoni dejjem akbar mir-Russja u teħtieġ l-appoġġ tagħna.
Immobilizzajna aktar minn EUR 1 biljun fis-sena li għaddiet biex nappoġġaw ir-reżiljenza u l-istabbiltà tagħha, u ninsabu lesti li nagħmlu aktar.
Għalhekk tlabna lill-Kummissjoni Ewropea biex tippreżenta pakkett ta' appoġġ għall-Moldova qabel is-sajf.
Kellna wkoll dibattitu importanti dwar il-kompetittività fit-tul tagħna.
Qbilna li niffukaw fuq tliet oqsma: L-ewwel nett, il-bini ta' regolamentazzjoni aktar intelliġenti.
Jeħtieġ li nagħmlu l-ħajja aktar faċli għan-negozji tagħna u noħolqu l-kondizzjonijiet biex in-negozji tagħna jiffjorixxu hawnhekk fl-UE.
Dan ifisser it-tnaqqis tal-burokrazija — ħruġ aktar malajr ta' permessi, skadenzi iqsar, proċeduri aktar faċli, u soluzzjonijiet diġitali.
It-tieni, l-iżblukkar tal-investiment.
Biex niżguraw il-kompetittività fit-tul tagħna, neħtieġu investimenti kbar ħafna – fit-teknoloġija, l-innovazzjoni u l-konnettività.
Il-finanzjament huwa l-qofol tan-negozji Ewropej tagħna, speċjalment l-SMEs tagħna, għalhekk jeħtieġ li nagħmluha aktar faċli għalihom biex jiksbu l-kapital privat u l-investiment li jeħtieġu biex jinnovaw, jespandu u jirnexxu.
U għandna l-mezzi finanzjarji għad-dispożizzjoni tagħna: l-iffrankar jirrappreżenta €1.5 triljun fl-Unjoni Ewropea.
L-Unjoni tas-Swieq Kapitali ser tgħin biex dan iseħħ.
Wasal iż-żmien li nħaffu x-xogħol u nwettqu dan.
U t-tielet, tingħata spinta lir-riċerka u l-innovazzjoni.
L-UE teħtieġ li ssir mutur tal-innovazzjoni, speċjalment f'oqsma b'potenzjal kbir ta' tkabbir – bħas-sorsi ta' enerġija rinnovabbli u t-teknoloġija nadifa.
Għaldaqstant ser inżidu l-investiment tagħna fir-Riċerka ul-Iżvilupp u ngħinu biex prodotti u servizzi innovattivi jidħlu fis-suq.
Iddiskutejna wkoll il-kummerċ — essenzjali għall-prosperità tagħna.
Mill-1950, il-kummerċ kiber minn 5% għal 25% tal-PDG tagħna.
Jeħtieġ nikkunsidraw għadd ta' kwistjonijiet.
Il-kummerċ huwa influwenzat mill-ġeopolitika u rridu ninnavigaw ir-relazzjonijiet kummerċjali tagħna f'dan ix-xenarju kumpless.
Fir-rigward tal-Istati Uniti, aħna alleat mill-qrib u strateġiku.
F'dawn l-aħħar xhur, iddiskutejna l-kooperazzjoni ekonomika tagħna, b'mod partikolari dwar ir-riforma tal-IRA u tad-WTO.
Qed naħdmu flimkien mal-Istati Uniti biex insibu soluzzjoni għall-kwistjonijiet imqajma mill-IRA.
Fir-rigward taċ-Ċina, qed niffaċċaw ir-realtà kif inhi llum.
Iċ-Ċina hija sieħeb kummerċjali ewlieni u saret aktar assertiva u aktar diffiċli.
Għaldaqstant għandna bżonn inkunu aktar ċari dwar l-għan tagħna: irridu nneħħu r-riskji, ma rridux niddiżakkoppjaw.
Huwa importanti wkoll li tinżamm sistema kummerċjali multilaterali — bl-Organizzazzjoni Dinjija tal-Kummerċ riformata fil-qalba tagħha.
Dan jinkludi l-mekkaniżmu tagħha għas-soluzzjoni tat-tilwim.
Is-27 mexxej qablu li nkomplu l-aġenda kummerċjali ambizzjuża tagħna, filwaqt li niddefendu l-interessi tagħna.
Dwar il-migrazzjoni, komplejna l-ħidma tagħna mis-summit tax-xahar li għadda.
Qed nimplimentaw il-miżuri konkreti miftiehma.
Il-Presidenza tal-Kunsill u l-Kummissjoni aġġornawna dwar il-progress li sar s'issa.
Ser inkomplu l-ħidma tagħna dwar dan — hija prijorità għalina lkoll.
Nhar il-Ġimgħa kellna wkoll summit tal-euro — bil-parteċipazzjoni tal-President Christine Lagarde u l-President Paschal Donohoe.
Din il-laqgħa ffukat fuq żewġ punti ewlenin: L-ewwel nett, is-sitwazzjoni ekonomika u finanzjarja attwali.
L-ekonomiji tagħna bdew l-2023 fuq bażi aktar b'saħħitha milli mistenni.
Iżda l-impatt tal-inflazzjoni għadu ta' tħassib serju u qbilna li nkomplu nikkoordinaw mill-qrib ir-reazzjonijiet tal-politika ekonomika tagħna.
Tennejna wkoll li l-qafas ta' governanza ekonomika huwa kruċjali għal unjoni ekonomika u monetarja b'saħħitha.
It-tieni, aħna ffukajna fuq l-arkitettura finanzjarja Ewropea tagħna.
Is-settur bankarju tagħna huwa reżiljenti — b'pożizzjonijiet ta' kapital u likwidità b'saħħithom.
L-unjoni bankarja saħħet b'mod sinifikanti r-reżiljenza tagħna.
Iżda m'għandniex inkunu kompjaċenti.
Għalhekk appellajna biex ikomplu l-isforzi sabiex titlesta l-unjoni bankarja.
It-tħaffif tal-progress fl-unjoni tas-swieq kapitali tagħna huwa wkoll prijorità ewlenija.
L-UE hija difensur qawwi tal-multilateraliżmu u tal-ordni internazzjonali bbażata fuq ir-regoli.
Ser inkomplu naħdmu biex l-Ewropa ssir aktar b'saħħitha u aktar sovrana.
U biex id-dinja ssir post aktar ġust għal kulħadd.
Illum, in-negozjaturi tal-Kunsill u tal-Parlament laħqu qbil politiku proviżorju biex iżidu s-sehem tal-enerġija rinnovabbli fil- konsum globali tal-enerġija tal-UE għal 42.5% sal-2030 b'żieda indikattiva addizzjonali ta' 2.5% li tippermetti li jilħaq 45% .
Kull stat membru ser jikkontribwixxi għal din il-mira komuni.
Issa jeħtieġ li dan il-qbil politiku proviżorju jiġi approvat miż-żewġ istituzzjonijiet.
In-negozjaturi tal-Kunsill u tal-Parlament qablu b'mod proviżorju dwar miri aktar ambizzjużi speċifiċi għas-settur fit-trasport, l-industrija, il-bini u t-tisħin u t-tkessiħ distrettwali.
L-għan tas-sottomiri huwa li titħaffef l-integrazzjoni tas-sorsi ta' enerġija rinnovabbli f'setturi fejn l-inkorporazzjoni mxiet aktar bil-mod.
Trasport Il-qbil proviżorju jagħti l-possibbiltà lill-istati membri li jagħżlu bejn: mira vinkolanti ta' tnaqqis ta' 14.5% fl-intensità tal-gassijiet serra fit-trasport mill-użu ta' sorsi rinnovabbli sal-2030 jew sehem vinkolanti ta' mill-inqas 29% tal-enerġija rinnovabbli fil-konsum finali tal-enerġija fis-settur tat-trasport sal-2030 Il-qbil proviżorju jistabbilixxi sottomira kkombinata vinkolanti ta' 5.5% għall- bijofjuwils avvanzati (ġeneralment derivati minn materja prima mhux ibbażata fuq l-ikel) u għall- fjuwils rinnovabbli ta' oriġini mhux bijoloġika (l-aktar l-idroġenu rinnovabbli u l-fjuwils sintetiċi bbażati fuq l-idroġenu) fis-sehem tal-enerġiji rinnovabbli fornuti lis-settur tat-trasport.
Fi ħdan din il-mira, hemm rekwiżit minimu ta' 1% tal- fjuwils rinnovabbli ta' oriġini mhux bijoloġika (RFNBOs) fis-sehem tal-enerġiji rinnovabbli fornuti lis-settur tat-trasport fl-2030.
Industrija Il-qbil proviżorju jipprevedi li l-industrija żżid l-użu tagħha tal-enerġija rinnovabbli b'1.6% kull sena.
Huma qablu wkoll li 42% tal- idroġenu użat fl-industrija għandu jiġi minn fjuwils rinnovabbli ta' oriġini mhux bijoloġika (RFNBOs) sal-2030 u 60% sal-2035.
Il-qbil jintroduċi l-possibbiltà li l-istati membri jnaqqsu l-kontribut tal-RFNBOs fl-użu tal-industrija b'20 % skont żewġ kondizzjonijiet: jekk il-kontribut nazzjonali tal-istati membri għall-mira ġenerali vinkolanti tal-UE jilħaq il-kontribut mistenni tagħhom is-sehem tal-idroġenu mill-fjuwils fossili kkunsmati fl-istat membru ma jkunx ogħla minn 23% fl-2030 u 20% fl-2035 Bini, tisħin u tkessiħ Il-qbil proviżorju jistabbilixxi mira indikattiva ta' sehem ta' mill-inqas 49% ta' enerġija rinnovabbli fil- bini fl-2030 .
Jipprevedi żieda gradwali fil-miri rinnovabbli għat- tisħin u t-tkessiħ , b'żieda vinkolanti ta' 0.8% fis-sena fil-livell nazzjonali sal-2026 u 1.1% mill-2026 sal-2030.
Ir-rata medja annwali minima applikabbli għall-istati membri kollha hija kkumplementata b'żidiet indikattivi addizzjonali kkalkulati speċifikament għal kull stat membru.
Bijoenerġija Il-qbil proviżorju jsaħħaħ il-kriterji ta' sostenibbiltà biex il-bijomassa tintuża għall-enerġija, sabiex jitnaqqas ir-riskju ta' produzzjoni mhux sostenibbli ta' bijoenerġija.
Dan jiżgura l-applikazzjoni tal-prinċipju ta' użu kaskata, b'enfasi fuq skemi ta' appoġġ u b'kunsiderazzjoni xierqa tal-ispeċifiċitajiet nazzjonali.
Permessi aktar rapidi għall-proġetti Il-ftehim proviżorju jinkludi proċeduri aċċellerati għall-għoti ta' permessi għal proġetti tal-enerġija rinnovabbli.
L-għan huwa li jiġi aċċellerat l-użu ta' enerġija rinnovabbli fil-kuntest tal-pjan tal-UE REPowerEU li ssir indipendenti mill-fjuwils fossili Russi, wara l-invażjoni tal-Ukrajna mir-Russja.
L-istati membri ser ifasslu oqsma ta' aċċellerazzjoni tas-sorsi rinnovabbli fejn il-proġetti tal-enerġija rinnovabbli jgħaddu minn proċess simplifikat u rapidu għall-għoti tata' permessi.
L-użu tal-enerġija rinnovabbli ser ikun preżunt ukoll li huwa ta' "interess pubbliku prevalenti", li jillimita r-raġunijiet ta' oġġezzjonijiet legali għal installazzjonijiet ġodda.
Passi li jmiss Il-qbil politiku proviżorju li ntlaħaq illum l-ewwel ser jiġi ppreżentat lir-rappreżentanti tal-istati membri tal-UE fil-Kumitat tar-Rappreżentanti Permanenti fil-Kunsill u mbagħad fil-Parlament għall-approvazzjoni.
Id-direttiva mbagħad trid tiġi adottata formalment mill-Parlament u mbagħad mill-Kunsill, qabel ma tiġi ppubblikata fil-Ġurnal Uffiċjali tal-UE u tidħol fis-seħħ.
Kuntest Il-proposta biex tiġi riveduta d-direttiva dwar l-enerġija rinnovabbli, flimkien ma' proposti oħra, tindirizza l-aspetti tal-enerġija tat-tranżizzjoni klimatika tal-UE taħt il-pakkett "Lesti għall-Mira ta' 55%".
Fl-14 ta' Lulju 2021, il-Kummissjoni ppreżentat il-pakkett "Lesti għall-mira ta' 55%".
Dan il-pakkett għandu l-għan li jallinja l-qafas leġiżlattiv tal-UE dwar il-klima u l-enerġija mal-objettiv tagħha ta' newtralità klimatika sal-2050 u mal-objettiv tagħha li tnaqqas l-emissjonijiet netti ta' gassijiet serra b'mill-inqas 55% sal-2030 meta mqabbla mal-livelli tal-1990.
Barra minn hekk, bħala parti mill-pjan REPowerEU, fit-18 ta' Mejju 2022 il-Kummissjoni pproponiet sensiela ta' emendi mmirati addizzjonali għad-direttiva dwar l-enerġija rinnovabbli biex jirriflettu l-bidliet reċenti fix-xenarju tal-enerġija.
L-elementi tal-proposta ġew integrati fil-ftehim li ntlaħaq illum.
Id-direttiva attwali dwar l-enerġiji rinnovabbli ilha fis-seħħ minn Diċembru 2018.
Hija tistabbilixxi mira fil-livell tal-UE ta' sehem ta' 32% ta' enerġija rinnovabbli fil-konsum totali tal-enerġija tal-UE sal-2030 fil-livell tal-UE.
"Lesti għall-mira ta' 55%": Il-Kunsill jaqbel dwar miri ogħla għall-enerġija rinnovabbli u l-effiċjenza fl-enerġija (stqarrija għall-istampa, 27 ta' Ġunju 2022)
Approċċ ġenerali dwar id-direttiva dwar l-enerġija rinnovabbli
Proposta għal rieżami tad-Direttiva dwar l-Enerġija Rinnovabbli (RED)
Il-pakkett "Lesti għall-mira ta' 55%" (informazzjoni ġenerali)
Aqsam din il-paġna ma' ħaddieħor: Facebook Twitter LinkedIn WhatsApp Irreġistra biex tirċievi l-aġġornamenti b'mail
It-tibdil fil-klima diġà qed ikollu konsegwenzi b'firxa wiesgħa fuq is-saħħa tal-bniedem, l-ambjent u l-ekonomiji madwar l-Ewropa.
Ara l-mappa tagħna biex titgħallem aktar.
L-impatt tat- tibdil fil-klima diġà qed jinħass fuq l-ekosistemi, is-setturi ekonomiċi u s-saħħa u l-benesseri tan-nies fl-Ewropa.
Ir-reġjuni kollha huma affettwati, iżda mhux bl-istess mod.
L-effetti kienu fil-biċċa l-kbira negattivi, għalkemm f'xi każijiet kien hemm ukoll xi benefiċċji, bħal domanda aktar baxxa għat-tisħin u kundizzjonijiet aħjar għall-agrikoltura fit-Tramuntana tal-Ewropa.
Ara l-mappa tagħna biex issir taf kif ir-reġjun tiegħek jista' jiġi affettwat.
Dwar l-infografika tagħna
Il-mappa turi kif it-tibdil fil-klima jista' jaffettwa r-reġjuni differenti fl-Ewropa.
Id-data ġejja minn rapport tal-Aġenzija Ewropea għall-Ambjent.
Biex issir taf aktar dwar il-kawżi tat-tibdil fil-klima fl-Ewropa, iċċekkja l-ispjegazzjonijiet tagħna dwar il-gassijiet serra differenti u l-infografika tagħna dwar l-emissjonijiet tal-gassijiet serra tal-UE skont il-pajjiż u s-settur.
Aktar fatti u ċifri dwar it-tibdil fil-klima u l-emissjonijiet fl-Ewropa.
L-emissjonijiet tal-gassijiet serra fl-UE skont is-sustanza niġġiesa
Tgħallem aktar dwar il-gassijiet b'effett ta' serra differenti, l-oriġini tagħhom u l-potenzjali ta' tisħin.
L-emissjonijiet tal-gassijiet serra fl-UE skont is-settur
Tgħallem aktar dwar il-miri u l-miżuri tal-UE biex jitnaqqsu l-emissjonijiet ta' gassijiet b'effett ta' serra.
L-emissjonijiet totali tal-gassijiet serra għal kull pajjiż tal-UE fl-2019
Pajjiżi li emettew l-aktar gassijiet serra fid-dinja fl-2015
L-UE qabżet il-miri biex tnaqqas l-emissjonijiet ta' gassijiet serra tagħha sal-2020.
Il-ġlieda kontra t-tibdil fil-klima hija prijorità għall-UE.
Hija impenjat ruħha għal sensiela ta' objettivi li jistgħu jitkejlu u ħadet diversi miżuri biex tnaqqas il-gassijiet serra.
Xi progress sar s'issa?
L-għanijiet klimatiċi tal-UE għall-2020
Grafika li turi l-evoluzzjoni tal-emissjonijiet ta' gassijiet serra fl-UE bejn l-1990 u l-2020 u l-miri sal-2050
Il-miri tal-UE għall-2020 ġew stabbiliti fil- pakkett dwar il-klima u l-enerġija adottat fl-2008.
Wieħed mill-objettivi tiegħu kien tnaqqis ta' 20% fl-emissjonijiet ta' gassijiet serra meta mqabbla mal-livelli tal-1990 .
Skopri l-gassijiet serra differenti u l-potenzjal tagħhom għat-tisħin globali.
Huwa stmat li l-emissjonijiet tal-UE fl-2020 kienu 31% inqas milli fl-1990, jiġifieri l-UE qabżet il-mira tagħha bi 11-il punt perċentwali.
Id-data kkonfermata turi li l-emissjonijiet naqsu b'24% sal-2019 meta mqabbla mal-1990.
Kien hemm tnaqqis kbir fl-emissjonijiet ta' gassijiet serra tal-UE bejn l-2019 u l-2020 u dan it-tnaqqis huwa marbut bil-qawwi mal-pandemija tal-COVID-19.
Madankollu, skont l-aħħar projezzjonijiet tal-Istati Membri bbażati fuq miżuri eżistenti, it-tnaqqis nett tal-emissjonijiet sal-2030 se jkun biss ta' madwar 41%.
Il-mira tal-UE għall-2030 rigward l-emissjonijiet, kif stabbilita fil-liġi tal-UE dwar il-klima, hija li dawn jonqsu b'tal-inqas 55% meta mqabbla mal-livelli tal-1990.
Dalwaqt mistenni pakkett ta' leġiżlazzjoni ġdida u riveduta, magħruf bħala "Lesti għall-mira ta' 55%", bl-għan li jilħaq l-objettivi tal-Patt Ekoloġiku Ewropew u li jagħmel mill-Ewropa kontinent newtrali għall-klima sal-2050 .
Aktar fatti u ċifri dwar it-tibdil fil-klima fl-Ewropa.
Biex tilħaq il-mira tagħha għall-2020 imsemmija hawn fuq, l-UE qed tieħu azzjoni f'diversi oqsma.
Waħda minnhom hija s- Sistema tal-UE għall-Iskambju ta' Kwoti tal-Emissjonijiet (ETS) li tkopri l-emissjonijiet ta' gassijiet serra minn faċilitajiet fuq skala kbira fis-setturi tal-enerġija u tal-industrija, kif ukoll mis-settur tal-avjazzjoni, li jikkaġuna madwar 40% tal-emissjonijiet ta' gassijiet serra totali tal-UE.
Bejn l-2005 u l-2020, l-emissjonijiet mill-impjanti tal-enerġija u mill-fabbriki koperti mis-sistema tal-UE għall-iskambju ta' kwoti tal-emissjonijiet naqsu b'40%.
Dan huwa ferm aktar mit-tnaqqis ta' 23% stabbilit bħala l-mira għall-2020.
Biex inaqqsu l-emissjonijiet minn setturi oħra (l-akkomodazzjoni, l-agrikoltura, l-iskart, it-trasport, iżda mhux l-avjazzjoni), il-pajjiżi tal-UE stabbilew miri nazzjonali għat-tnaqqis tal-emissjonijiet fl-ambitu tad-Deċiżjoni dwar il-Kondiviżjoni tal-Isforzi.
L-emissjonijiet mis-setturi koperti mill-miri nazzjonali kienu 15% aktar baxxi fl-2020 milli kienu fl-2005 u b'hekk qabżu l-mira għall-2020 li jkun hemm tnaqqis ta' 10%.
It-tnaqqis kien primarjament dovut għal titjib fl-effiċjenza enerġetika u għall-bidla lejn fjuwils li jużaw inqas karbonju.
Għall-kuntrarju ta' dan, l-emissjonijiet mit-trasport żdiedu kull sena sal-bidu tal-pandemija tal-COVID-19.
Infografika li turi l-emissjonijiet ta' gassijiet serra tal-pajjiżi tal-UE fl-2005 u l-2019
Il-miri nazzjonali rigward l-emissjonijiet għall-2020 kienu jvarjaw minn tnaqqis ta' 20% sal-2020 (meta mqabbla mal-livelli tal-2005) għall-aktar pajjiżi sinjuri għal żieda ta' 20% għall-anqas pajjiżi għonja.
Emissjonijiet ta' gassijiet serra skont il-pajjiż u s-settur
L-effetti tat-tibdil fil-klima fl-Ewropa
L-emissjonijiet mill-karozzi u l-vannijiet
L-emissjonijiet mill-ajruplani u l-bastimenti
Kalendarju: stadji ewlenin fil-ġlieda globali kontra t-tibdil fil-klima
L-Aġenzija Ewropea għall-Ambjent (EEA): L-UE tilħaq il-miri klimatiċi 20-20-20 [EN]
Ir-rapport annwali tal-EEA: Xejriet u projezzjonijiet fl-Ewropa 2021 [EN]
L-EEA: Sit web dwar il-klima u l-enerġija [EN]
Il-Kummissjoni Ewropea: Il-progress li sar fit-tnaqqis tal-emissjonijiet [EN]
Aqsam din il-paġna ma' ħaddieħor: Facebook Twitter LinkedIn WhatsApp Il-paġna L-Ewropa Tiegħek dwar id-drittijiet tal-passiġġieri Il-paġna tal-Kummissjoni Ewropea dwar id-drittijiet tal-passiġġieri [EN] Skeda informattiva dwar id-drittijiet tal-passiġġieri X'tagħmel l-Ewropa għalija: il-Vjaġġi Tiegħi
Stqarrijiet għall-istampa mill-kumitat tat-trasport u t-turiżmu tal-Parlament [EN]
Briefing dwar id-drittijiet tal-passiġġieri [EN]
Il-ferrovija tiegħek ġiet ittardjata jew it-titjira tiegħek ġiet ikkanċellata?
Skopri dwar drittijietek bħala passiġġier meta tivvjaġġa fl-UE.
Il-vjaġġaturi jiċċekkjaw bord li juri titjiriet mid-dipartiment, li ħafna minnhom jiġu kkanċellati fl-ajruport internazzjonali ta' Pariġi.
Hekk kif titlaq għall-btajjel jew xi vjaġġ ta' negozju, tajjeb li tkun taf li d-drittijiet tal-passiġġieri tal-UE jipproteġuk, fil-każ li xi ħaġa tmur ħażin waqt li tkun qed tivvjaġġa.
Ir-regoli tal-UE jiżguraw livell minimu ta' protezzjoni għall-passiġġieri, irrispettivament mill-mezz tat-trasport: titjiriet, ferrovija, xarabank, kowċ jew vapur.
Il-vjaġġi jistgħu jkunu diffiċli — b'dewmien mhux mistenni, kanċellazzjonijiet u bagalji mitlufa.
Din hija r-raġuni għaliex il-Membri tal-PE jgħinu biex jiġu introdotti regoli tal-UE li jobbligaw lill-kumpaniji tat-trasport jipprovdu lill-vjaġġaturi bl-ikel, l-akkomodazzjoni, ir-rimborż u l-kumpens jekk jiġri xi ħaġa.
U l-kumpaniji tat-trasport fl-UE ma jistgħux jibqgħu jiċċarġjaw aktar għall-biljetti abbażi tan-nazzjonalità u l-post tax-xiri.
Il-liġi tal-UE tiggarantixxi wkoll attenzjoni speċjali lill- passiġġieri b'mobilità mnaqqsa li għandhom id-dritt għal servizzi ta' assistenza bla ħlas.
Id-drittijiet tal-passiġġieri bl-ajru
Il-passiġġieri tal-ajru huma intitolati għal sa €600 f'kumpens jekk ma jitħallewx jitilgħu.
Dan l-ammont massimu huwa maħsub għal titjiriet twal li jaqbżu t-3,500 kilometru.
Passiġġieri li t-titjiriet tagħhom ġew ikkanċellati jew waslu tard jistgħu wkoll ikunu intitolati għal kumpens, iżda b'xi restrizzjonijiet.
Ma tapplikax għal kumpaniji li joffru soluzzjoni alternattiva jew f'ċirkostanzi straordinarji, bħal deċiżjonijiet dwar il-ġestjoni tat-traffiku tal-ajru, instabbiltà politika, kundizzjonijiet tat-temp ħżiena jew riskji għas-sigurtà.
Titjiriet 1,500-3,500 km
Jekk it-titjira tiegħek tiġi kkanċellata, għandek dritt għall-assistenza kif ukoll rimborż, rotta alternattiva jew ritorn.
Fil-każ ta' dewmien, dan jiddependi fuq it-tul tad-dewmien u d-distanza tat-titjira.
Il-passiġġieri li t-titjiriet tagħhom ġew ikkanċellati fi żmien qasir jew waslu aktar minn tliet sigħat tard jistgħu jkunu intitolati wkoll għall-ammonti ta' kumpens imsemmija hawn fuq, iżda b'xi restrizzjonijiet.
Dan ma japplikax għall-kumpaniji li joffru soluzzjoni alternattiva jew f'ċirkostanzi straordinarji, bħad-deċiżjonijiet dwar il-ġestjoni tat-traffiku tal-ajru, l-instabbiltà politika, il-kundizzjonijiet ħżiena tat-temp jew ir-riskji għas-sigurtà.
Ir-regoli tal-UE dwar id-drittijiet tal-passiġġieri tal-ferroviji japplikaw meta tivvjaġġa bil-ferrovija fl-UE.
Jekk il-ferrovija tiegħek titħassar jew tittardja, l-operatur għandu jagħtik informazzjoni dwar is-sitwazzjoni f'ħin reali u jipprovdi informazzjoni dwar id-drittijiet u l-obbligi tiegħek.
Skont iċ-ċirkostanzi, tista' tkun intitolat għal assistenza fil-forma ta' ikliet u xorb, akkomodazzjoni u kumpens.
Skopri aktar dwar regoli ġodda biex jissaħħu d-drittijiet tal-passiġġieri tal-ferroviji
Id-drittijiet tal-passiġġieri tal-karozzi tal-linja
Id-drittijiet tal-passiġġieri japplikaw prinċipalment għal servizzi regolari ta' xarabank u kowċ fuq distanzi twal li jibdew jew jispiċċaw f'pajjiż tal-UE.
F'każ ta' kanċellazzjoni jew dewmien, tista' tkun intitolat għal ikliet u akkomodazzjoni.
Id-drittijiet tal-passiġġieri tal-vapuri
Ir-regoli normalment japplikaw għal-laneċ u l-vapuri tal-kruċieri (bil-baħar u x-xmajjar) jekk il-vjaġġ tiegħek jibda jew jispiċċa f'port tal-UE.
Jekk il-qsim ġie kkanċellat jew ittardjat it-tluq, tista' tkun intitolat għal assistenza fil-forma ta' ikliet u akkomodazzjoni.
Jekk il-wasla tiegħek tiddewwem b'aktar minn siegħa, inti intitolat għal kumpens.
Informazzjoni dettaljata dwar id-drittijiet tal-passiġġieri għal kull tip ta' trasport hija disponibbli fuq is-sit web Your Europe.
Tista' wkoll tniżżel l-app dwar id-drittijiet tal-passiġġieri fuq l-ismartphone Android jew iOS tiegħek.
Tgħallem aktar
Id-drittijiet tal-passiġġieri tal-ajru: Proposta tal-Parlament
Id-drittijiet tal-passiġġieri ferrovjarji: Proposta tal-Parlament [EN]
Aqsam din il-paġna ma' ħaddieħor: Facebook Twitter LinkedIn WhatsApp Drittijiet tal-passiġġieri tal-UE Stqarrijiet għall-istampa mill-Kumitat għas-Suq Intern u l-Ħarsien tal-Konsumatur Briefings dwar il-protezzjoni tal-konsumatur X'tagħmel l-Ewropa għalija: Konsumaturi Aqsam din il-paġna ma' ħaddieħor:
Ritratt ta' Brooke Cagle fuq Unsplash Skopri kif l-UE u l-Parlament Ewropew jiġġieldu biex jipproteġu d-drittijiet tan-nisa u biex itejbu l-ugwaljanza bejn il-ġeneri fuq ix-xogħol, fil-politika u f'oqsma oħra.
X'tagħmel l-UE biex tindirizza l-inugwaljanzi bejn il-ġeneri?
Mill-bidu l-Unjoni Ewropea ppromwoviet l- ugwaljanza bejn il-ġeneri kif ukoll Ewropa aktar soċjali .
L-UE adottat leġiżlazzjoni , rakkomandazzjonijiet, skambji u prattiki tajba u tipprovdi finanzjament biex tappoġġja l-azzjoni mill-istati membri.
Il-kunċetti tal-politika tal-UE dwar l-ugwaljanza bejn il-ġeneri ġew iffurmati minn sentenzi tal-Qorti Ewropea tal-Ġustizzja.
Il-Parlament Ewropew jadotta regolarment rapporti fuq inizjattiva proprja dwar kwistjonijiet ta' ġeneru, u jappella għal aktar sforzi biex tittejjeb l-ugwaljanza bejn il-ġeneri .
Il-Parlament Ewropew dejjem kien attiv ħafna fil-kisba tal-ugwaljanza bejn l-irġiel u n-nisa u għandu kumitat permanenti ddedikat għad-drittijiet tan-nisa u l-ugwaljanza bejn is-sessi.
Kull sena, il-Parlament jimmarka l-Jum Internazzjonali tan-Nisa fit-8 ta' Marzu u jqajjem kuxjenza billi jorganizza avvenimenti.
F'Jannar 2022, il-Membri tal-PE ġeddew it-talba tagħhom għall-istabbiliment ta' format ġdid tal-Kunsill fejn jiltaqgħu l-ministri u s-segretarji tal-istat inkarigati mill-ugwaljanza bejn il-ġeneri.
Il-Membri tal-PE jittamaw li konfigurazzjoni ġdida tal-Kunsill bħal din tgħin biex tavvanza inizjattivi importanti għall-ugwaljanza bejn il-ġeneri, bħar-ratifika tal-konvenzjoni ta' Istanbul dwar il-ġlieda kontra l-vjolenza fuq in-nisa.
Il-Parlament adotta riżoluzzjoni biex jivvaluta l-progress li sar fid-drittijiet tan-nisa matul l-aħħar 25 sena u l-ħafna sfidi li għadhom quddiemna fi Frar 2021.
Il-Membri tal-PE esprimew tħassib dwar ir-rispons f'xi pajjiżi tal-UE u r-riskju li l-ugwaljanza bejn il-ġeneri tista' tkompli tiżloq 'l isfel fl-aġenda tagħhom.
Il-Parlament appella wkoll lill-Kummissjoni Ewropea biex tiżgura li d-drittijiet tan-nisa jiġu kkunsidrati fil-proposti kollha tagħha, biex tiżviluppa pjanijiet konkreti biex ittejjeb ir-rati tal-faqar tan-nisa u biex issaħħaħ l-isforzi biex tingħalaq id-differenza fil-pagi bejn il-ġeneri.
Ara l-iskeda tal-ġlieda tal-UE għad-drittijiet tan-nisa
Il-ġimgħa għall-ugwaljanza bejn il-ġeneri fil-Parlament
Biex jimmarka l-importanza li jagħti lill-ugwaljanza bejn il-ġeneri, il-Parlament Ewropew waqqaf il- Ġimgħa Ewropea annwali għall-Ugwaljanza bejn il-ġeneri fl-2020.
Din tipprovdi opportunità għall-kumitati tal-Parlament biex jikkunsidraw il-kwistjonijiet li jittrattaw mill-perspettiva tal-ġeneru.
Tista' tara l-kwistjonijiet li qed jiġu diskussi f'Ottubru 2022 fuq iċ- ċentru multimedjali tal-Parlament t .
Id-drittijiet sesswali u riproduttivi tan-nisa
F'Ġunju 2021, il-Parlament adotta rapport li jħeġġeġ lill-pajjiżi tal-UE jipproteġu u jtejbu s-saħħa sesswali u riproduttiva tan-nisa .
Il-Membri tal-PE jridu aċċess universali għal abort sigur u legali, kontraċezzjoni ta' kwalità għolja u edukazzjoni sesswali fl-iskejjel primarji u sekondarji.
Talbu wkoll għal eżenzjoni mill-VAT fuq il-prodotti mestrwali.
F'Marzu 2022, il-Parlament adotta l-Pjan ta' Azzjoni tal-UE dwar il-Ġeneru III bil-għan li jippromwovi s-saħħa u d-drittijiet sesswali u riproduttivi barra mill-UE u jiżgura aċċess universali fil-pajjiżi tal-UE.
L-ugwaljanza bejn il-ġeneri fuq ix-xogħol
Leave tal-maternità, tal-paternità u tal-ġenituri
Fl-2019, l-UE approvat regoli ġodda dwar leave tal-familja u tal-kura u kundizzjonijiet tax-xogħol aktar adattabbli, biex jinħolqu aktar inċentivi għall-missirijiet biex jieħdu leave relatat mal-familja u biex tiżdied ir-rata ta' impjieg tan-nisa.
Leġiżlazzjoni tal-UE dwar l-ugwaljanza bejn il-ġeneri fuq il-post tax-xogħol:
regoli dwar l-impjieg (inklużi paga ugwali, sigurtà soċjali, kundizzjonijiet tax-xogħol u fastidju)
Id-differenza fil-pagi bejn il-ġeneri
Il-Parlament appella wkoll għal miżuri konkreti biex titnaqqas id-differenza fil-pagi bejn il-ġeneri - id-differenza fil-qligħ bejn l-irġiel u n-nisa - li fl-UE kienet medja ta' 13% fl-2020 u d-differenza fil- pensjonijiet - id-differenza fid-dħul tal-pensjoni li jiksbu l-irġiel u n-nisa - li kien 29% fl-2019 .
Sejħet ukoll għal miżuri biex jiġi indirizzat il-faqar tan-nisa , peress li n-nisa huma aktar probabbli li jgħixu fil-faqar mill-irġiel.
F'Diċembru 2022, in-negozjaturi mill-Parlament u l-pajjiżi tal-UE qablu li l-kumpaniji tal-UE se jkunu meħtieġa jiżvelaw informazzjoni li tagħmilha aktar faċli li jitqabblu s-salarji għal dawk li jaħdmu għall-istess impjegatur, u jgħin biex jikxef id-differenzi fil-pagi bejn il-ġeneri.
F'Marzu 2023, il-Parlament adotta dawk ir-regoli l-ġodda dwar miżuri vinkolanti ta' trasparenza fil-pagi.
Jekk ir-rappurtar juri differenza fil-pagi bejn il-ġeneri ta' mill-inqas 5 %, l-impjegaturi se jkollhom iwettqu valutazzjoni konġunta tal-pagi f'kooperazzjoni mar-rappreżentanti tal-ħaddiema.
Il-pajjiżi tal-UE se jkollhom jimponu penali, bħal multi, għal impjegaturi li jiksru r-regoli.
L-avviżi ta' postijiet battala u t-titoli tax-xogħol iridu jkunu newtrali fir-rigward tal-ġeneru.
Il-Kunsill għad irid japprova formalment il-ftehim biex ir-regoli jidħlu fis-seħħ.
Aqra aktar dwar il-miżuri tal-UE biex tingħalaq id-differenza fil-pagi bejn il-ġeneri
Tingħalaq id-differenza bejn il-ġeneri fl-Ewropa
Aktar nisa fl-ICT u fix-xjenzi
In-nisa huma sottorappreżentati fis fis -settur diġitali tal-Ewropa, peress li huma inqas probabbli li jibdew studji jew japplikaw għal impjieg f'dan il-qasam.
F'riżoluzzjoni adottata fl-2018, il-Membri tal-PE talbu lill-pajjiżi tal-UE biex jistabbilixxu miżuri biex jiżguraw l-integrazzjoni sħiħa tan-nisa fis-setturi tal-ICT, kif ukoll irawmu l-edukazzjoni u t-taħriġ fl-ICT, ix-xjenza, it-teknoloġija, l-inġinerija u l-matematika.
Nisa fuq il-bordijiet tal-kumpanija
F'Novembru 2022, il-Parlament approva regoli storiċi biex tingħata spinta lill-ugwaljanza bejn il-ġeneri fil-bordijiet korporattivi .
Id-direttiva dwar in-Nisa fuq il-Bordijiet għandha l-għan li tintroduċi proċeduri ta' reklutaġġ trasparenti fil-kumpaniji, sabiex mill-inqas 40 % tal-karigi ta' direttur mhux eżekuttiv jew 33 % tal-karigi ta' direttur kollha jkunu okkupati mill-ġeneru sottorappreżentat sal-aħħar ta' Ġunju 2026.
In-negozjaturi tal-Parlament u tal-Kunsill laħqu ftehim provviżorju dwar il-parità bejn il-ġeneri fuq bordijiet ta' kumpaniji elenkati pubblikament fl-UE f'Ġunju 2022.
Il-pajjiżi tal-UE jeħtieġ li jimplimentaw ir-regoli l-ġodda fi żmien sentejn.
Intrapriżi żgħar u ta' daqs medju b'inqas minn 250 impjegat huma esklużi mir-regoli.
Prevenzjoni tal-vjolenza fuq in-nisa
Il-Parlament ġibed l-attenzjoni għall-ħtieġa li jiġu miġġielda forom speċifiċi ta' vjolenza, inkluż fastidju sesswali, traffikar, prostituzzjoni sfurzata, mutilazzjoni ġenitali femminili, cyberstalking u vjolenza online.
Fi Frar 2021, il-Membri tal-PE ħeġġew lill-Kummissjoni biex toħroġ bi proposta għal direttiva tal-UE li tipprevjeni u tiġġieled kull forma ta' vjolenza sessista .
Il-Kummissjoni għandha tippreżenta proposta lill-Parlament f'Marzu 2022.
Fl-UE, 33% tan-nisa esperjenzaw vjolenza fiżika u/jew sesswali u 55% tan-nisa ġew fastidijati sesswalment.
Aqra aktar dwar kif l-UE qed tiġġieled il-vjolenza sessista
Mill-politika tal-migrazzjoni għall-kummerċ tal-UE
Il-Parlament ripetutament talab lill-Kummissjoni Ewropea biex iżżid il-konsistenza bejn il-politiki tal-ugwaljanza bejn il-ġeneri u politiki oħra, bħal dawk li jkopru l-kummerċ, l-iżvilupp, l-agrikoltura, l-impjiegi u l-migrazzjoni.
F'riżoluzzjoni adottata fl-2016, il-Membri talbu għal sett ta' linji gwida dwar il-ġeneri mal-UE kollha bħala parti minn riformi usa' dwar il-politika tal-migrazzjoni u l-ażil.
F'rapport adottat fl-2018, il-Membri tal-PE sejħu għal miżuri dwar it-tibdil fil-klima biex iqisu r-rwol tan-nisa kif ukoll azzjoni biex jagħtuhom is-setgħa u jipproteġu lil dawk l-aktar vulnerabbli.
Il-ftehimiet kummerċjali kollha tal-UE għandhom jinkludu dispożizzjonijiet vinkolanti u infurzabbli biex jiżguraw ir-rispett għad-drittijiet tal-bniedem, inkluża l-ugwaljanza bejn il-ġeneri, skont riżoluzzjoni adottata fl-2018.
Il-Parlament enfasizza kemm-il darba l-importanza tal-ugwaljanza bejn il-ġeneri fil-politika, billi jippromwovi l-parteċipazzjoni ugwali tan-nisa fil-proċessi tat-teħid tad-deċiżjonijiet fil-livelli kollha.
F'rapport adottat f'Jannar 2019, il-Parlament appella lill-partiti politiċi Ewropej biex jiżguraw li kemm in-nisa kif ukoll l-irġiel jitressqu għall-korpi li jirregolaw il-Parlament Ewropew fid-disa' leġiżlatura.
Fil-Parlament, li l-mandat tiegħu beda f'Lulju 2019, hemm aktar nisa minn qatt qabel, li jammontaw għal 39,3 % tal-Membri tal-PE, żieda minn 36,5 % fi tmiem il-mandat preċedenti.
Ara l-infografija tagħna dwar in-nisa fil-Parlament Ewropew
L-ugwaljanza bejn il-ġeneri u l-pandemija tal-Covid-19
Il-Parlament huwa mħasseb li l-kriżi tal-Covid-19 intensifikat l-inugwaljanzi eżistenti bejn il-ġeneri.
Il-pandemija tista' timbotta 47 miljun mara u tifla addizzjonali taħt il-linja tal-faqar madwar id-dinja.
Barra minn hekk, in-nisa qegħdin fuq quddiem tal-Covid-19 - mid-49 miljun ħaddiem tal-kura tas-saħħa fl-UE, 76% huma nisa .
Il-pandemija affettwat ukoll setturi tal-ekonomija fejn tradizzjonalment aktar nisa kienu impjegati, bħall-ospitalità, nurseries u xogħol domestiku.
Aqra l-fatti u ċ-ċifri dwar l-impatt tal-Covid-19 fuq in-nisa
Iż-żieda fix-xogħol tal-kura mhux imħallas u t-telexogħol matul il-pandemija laqtet il-bilanċ bejn ix-xogħol u l-ħajja privata tan-nisa u s-saħħa mentali.
In-numri juru li n-nisa kienu affettwati aktar mill-irġiel.
Ara l-infografika tagħna dwar it-teleworking, il-kura bla ħlas u s-saħħa mentali għall-irġiel u n-nisa matul il-Covid-19
Tgħallem aktar dwar x'tagħmel l-UE dwar il-politiki soċjali:
It-tnaqqis tal-qgħad: il-politiki tal-UE spjegati
Impjieg taż-żgħażagħ: il-miżuri tal-UE biex jiffunzjona
Intejbu s-saħħa pubblika: spjegazzjoni tal-miżuri tal-UE
Tgħallem aktar
Istitut Ewropew għall-Ugwaljanza bejn is-Sessi [EN]
Rapport tal-2022 dwar l-ugwaljanza bejn il-ġeneri fl-UE [EN]
Skopri x'qed jagħmel il-Parlament Ewropew biex inaqqas id-differenza fil-pagi bejn il-ġeneri.
Għalkemm l-ugwaljanza bejn l-irġiel u n-nisa hija wieħed mill-prinċipji li fuqhom inbniet l-UE u l-prinċipju ta' paga ugwali għal xogħol ugwali ġie introdott aktar minn 60 sena ilu, in-nisa fl-UE għadhom jitħallsu 13% inqas fil-medja kull siegħa mill-irġiel .
Il-Parlament Ewropew irid ibiddel l-affarijiet.
L-ugwaljanza fil-pagi hija rregolata minn direttiva tal-UE , iżda l-Parlament talab ripetutament ir- reviżjoni tagħha u aktar miżuri.
Aqra aktar dwar il-ħidma tal-Parlament Ewropew favur l-ugwaljanza bejn il-ġeneri
Miżuri ta' trasparenza fil-pagi
F'Marzu 2023 il-Parlament adotta regoli ġodda dwar miżuri vinkolanti ta' trasparenza fil-pagi , biex jagħmilha aktar faċli għall-impjegati biex iqabblu s-salarji u biex jesponu d-differenzi eżistenti fil-pagi bejn il-ġeneri.
Jekk ir-rappurtar dwar il-pagi juri differenza fil-pagi bejn il-ġeneri ta' mill-inqas 5 %, l-impjegaturi se jkollhom iwettqu valutazzjoni konġunta tal-pagi f'kooperazzjoni mar-rappreżentanti tal-ħaddiema.
Il-pajjiżi tal-UE se jkollhom jimponu penali, bħal multi, għal impjegaturi li jiksru r-regoli.
L-avviżi ta' postijiet battala u t-titoli tax-xogħol iridu jkunu newtrali fir-rigward tal-ġeneri.
Il-Kunsill għad irid japprova formalment il-ftehim biex ir-regoli jidħlu fis-seħħ.
Nindirizzaw l-għeruq tal-inugwaljanza fil-pagi
Fl-2019, il-Parlament adotta d-Direttiva dwar il-Bilanċ bejn ix-Xogħol u l-Ħajja Privata li tintroduċi regoli ġodda dwar il-leave tal-paternità u l-leave tal-ġenituri fil-livell tal-UE biex tiżdied ir-rata ta' impjieg tan-nisa, jinħolqu inċentivi għall-missirijiet biex jieħdu leave relatat mal-familja u jiġu promossi l-ugwaljanza bejn il-ġeneri u l-opportunitajiet indaqs.
F' riżoluzzjoni dwar l-Istrateġija tal-UE għall-Ugwaljanza bejn il-Ġeneri adottata fil-21 ta' Jannar 2021, l-MEPs talbu lill-Kummissjoni toħroġ bi pjan ta' azzjoni ġdid u ambizzjuż dwar id-differenza fil-pagi bejn il-ġeneri li jistabbilixxi miri ċari għall-pajjiżi tal-UE biex inaqqsu d-differenza fil-pagi bejn il-ġeneri matul il-ħames snin li ġejjin.
Fir-riżoluzzjoni, l-MEPs jitolbu rieżami annwali tal-implimentazzjoni ta' din id-direttiva min-naħa tal-Kummissjoni.
Huma jistiednu lill-pajjiżi tal-UE jieħdu miżuri li jmorru lil hinn mid-direttiva, bħall-promozzjoni ta' arranġamenti ta' ħinijiet tax-xogħol flessibbli.
Il-Parlament huwa favur it-tneħħija tal-attribuzzjoni tradizzjonali tal-impjiegi u l-attivitajiet lil ġeneru partikolari u l-adozzjoni ta' miżuri konkreti li jagħmluha aktar faċli għan-nisa u l-bniet biex jagħżlu suġġetti u impjiegi ddominati mill-irġiel .
Skopri aktar dwar id-definizzjoni tad-differenza bejn il-pagi tal-irġiel u n-nisa u r-raġunijiet warajha
Il-ġlieda kontra l-faqar fost in-nisa
L-MEPs jitolbu miżuri biex jiġi indirizzat il-faqar fost in-nisa.
Huma jitolbu li jsir titjib fil-kundizzjonijiet tax-xogħol f'setturi bi proporzjon għoli ta' nisa u li tiġi indirizzata l-problema ta' pensjonijiet aktar baxxi għan-nisa meta mqabbla ma' dawk tal-irġiel .
Drittijiet tan-nisa: l-MEPs jitolbu azzjoni biex jiġi miġġieled ir-rigress fl-ugwaljanza bejn il-ġeneri [EN]
Kummissjoni Ewropea – Strateġija dwar l-Ugwaljanza bejn il-Ġeneri: kisbiet u oqsma ewlenin għall-azzjoni
Studju: Paga Ugwali għal Xogħol Ugwali [EN]
Rapport tal-2021 dwar l-ugwaljanza bejn il-ġeneri fl-UE [EN]
©Shutterstock.com/Delpixel In-nisa li jaħdmu fl-UE jaqilgħu medja ta' 12.7 % inqas fis-siegħa mill-irġiel.
Skopri kif din id-differenza fil-pagi bejn il-ġeneri hija kkalkulata u r-raġunijiet għaliha.
Għalkemm il-prinċipju ta' paga ugwali għal xogħol ugwali ġie introdott fit-Trattat ta' Ruma fl-1957, l-hekk imsejħa differenza fil-pagi bejn il-ġeneri tippersisti b'titjib marġinali biss f'dawn l-aħħar snin.
X'inhi d-differenza fil-pagi bejn il-ġeneri u kif tiġi kkalkulata?
Id-differenza fil-pagi bejn il-ġeneri hija d-differenza fil-qligħ gross medju fis-siegħa bejn in-nisa u l-irġiel.
Hija bbażata fuq salarji mħallsa direttament lill-impjegati qabel ma jitnaqqsu t-taxxa fuq id-dħul u l-kontribuzzjonijiet tas-sigurtà soċjali.
Huma biss il-kumpaniji ta' 10 impjegati jew aktar li jitqiesu fil-kalkoli.
Id-differenza medja fil-pagi bejn il-ġeneri fl-UE kienet ta' 12.7% fl-2021.
Uħud mir-raġunijiet għad-differenza fil-pagi bejn il-ġeneri huma strutturali u huma relatati mad-differenzi fl-impjiegi, il-livell ta' edukazzjoni u l-esperjenza tax-xogħol.
Jekk inneħħu din il-parti, dik li tibqa' magħrufa bħala d-differenza aġġustata fil-pagi bejn il-ġeneri.
Id-differenza fil-pagi bejn il-ġeneri fl-UE
Madwar l-UE, id-differenza fil- pagi tvarja ħafna .
Fl-2021, id-diskrepanza kienet l-ogħla fil-pajjiżi li ġejjin: L-Estonja (20.5 %), l-Awstrija (18.8 %), il-Ġermanja (17.6 %), l-Ungerija (17.3 %) u s-Slovakkja (16.6).
Il-Lussemburgu għalaq id-differenza fil-pagi bejn il-ġeneri.
Pajjiżi oħra b'differenza iżgħar fil-pagi bejn il-ġeneri fl-2021 huma: Ir-Rumanija (3.6 %), is-Slovenja (3.8 %), il-Polonja (4.5 %), l-Italja (5.0 %) u l-Belġju (5.0 %).
Aqra dwar il-ġlieda tal-Parlament Ewropew għall-ugwaljanza bejn il-ġeneri
L-interpretazzjoni tan-numri mhijiex sempliċi daqs kemm tidher, peress li differenza iżgħar fil-pagi bejn il-ġeneri f'pajjiż speċifiku ma tfissirx neċessarjament aktar ugwaljanza bejn in-nisa u rġiel.
F'xi pajjiżi tal-UE hemm it-tendenza li d-differenzi aktar baxxi fil-pagi jkunu minħabba li n-nisa jkollhom inqas impjiegi bi ħlas.
Hemm tendenza li d-differenzi kbar ikunu relatati ma' proporzjon għoli ta' nisa li jaħdmu part-time jew li jkunu kkonċentrati f'għadd ristrett ta' professjonijiet.
Madankollu, jistgħu jiġu identifikati xi kawżi strutturali tad-differenza fil-pagi bejn il-ġeneri.
Ara aktar data dwar id-differenza f il-pagi bejn il-ġeneri
Kawżi tad-differenza fil-pagi bejn il-ġeneri
Bħala medja, in-nisa jagħmlu aktar sigħat ta' xogħol mhux imħallas , bħall-indukrar tat-tfal jew il-faċendi.
Dan iħalli inqas ħin għal xogħol imħallas.
Skont iċ-ċifri tal-2022 , kważi terz tan-nisa (28 %) jaħdmu part-time, filwaqt li 8 % biss tal-irġiel jaħdmu part-time.
Meta jitqiesu kemm ix-xogħol mhux imħallas kif ukoll ix-xogħol imħallas, in-nisa jaħdmu aktar sigħat fil-ġimgħa mill-irġiel.
Għażliet ta' karriera influwenzati mir-responsabbiltajiet tal-familja
In-nisa huma wkoll ħafna aktar probabbli li jkunu dawk li jkollhom interruzzjonijiet fil-karriera : fl-2018, terz tan-nisa impjegati fl-UE kellhom interruzzjoni tax-xogħol għal raġunijiet ta' indukrar tat-tfal, meta mqabbla ma' 1.3 % tal-irġiel.
Xi għażliet ta' karriera magħmula minn ħaddiema nisa huma influwenzati mir- responsabbiltajiet tal-indukrar u tal-familja .
Aktar nisa fis-setturi b'pagi baxxi
Madwar 24% tad-differenza totali fil-pagi bejn il-ġeneri tista' tiġi spjegata permezz ta' rappreżentazzjoni żejda tan-nisa f'setturi b'pagi relattivament baxxi , bħall-kura, is-saħħa jew l-edukazzjoni.
L-għadd ta' nisa fix-xjenza, it-teknoloġija u l-inġinerija żdied.
In-nisa rrappreżentaw 41 % tal-forza tax-xogħol fl-2021 .
Inqas maniġers nisa u bi ħlas aktar baxx
In-nisa għandhom ukoll inqas pożizzjonijiet eżekuttivi: fl-2020 kienu jiffurmaw terz (34 %) tal- maniġers fl-UE, għalkemm jirrappreżentaw kważi nofs l-impjegati.
Jekk inħarsu lejn id-distakk fl-impjiegi differenti, il-maniġers nisa huma fl-akbar żvantaġġ: huma jaqilgħu 23 % inqas fis-siegħa mill-maniġers irġiel.
Kombinazzjoni ta' fatturi
In-nisa mhux biss jaqilgħu inqas fis-siegħa, iżda jwettqu wkoll aktar xogħol mhux imħallas kif ukoll inqas sigħat imħallsa u huma aktar probabbli li jkunu qiegħda mill-irġiel.
Dawn il-fatturi kollha flimkien iġibu d-differenza fil-qligħ globali bejn l-irġiel u n-nisa għal kważi 37 % fl-UE (fl-2018).
Innaqqsu d-distakk: il-benefiċċji
Id-differenza fil-pagi bejn il-ġeneri qed tikber mal-età — tul il-karriera u flimkien maż-żieda fid-domandi tal-familja, filwaqt li hija pjuttost baxxa meta n-nisa jidħlu fis-suq tax-xogħol.
B'inqas flus x'jiffrankaw u jinvestu, dawn id-differenzi jakkumulaw u n-nisa huma konsegwentement f'riskju ogħla ta’ faqar u esklużjoni soċjali f’età akbar.
Id-differenza fil-pensjonijiet bejn il-ġeneri kienet ta’ aktar minn 28 % fl-UE fl-2020.
It-tnaqqis tad-differenza fil-pagi bejn il-ġeneri joħloq ugwaljanza akbar bejn is-sessi filwaqt li jnaqqas il-faqar u jistimula l-ekonomija, peress li n-nisa jkollhom jonfqu aktar.
Dan iżid il-bażi tat-taxxa u jtaffi xi ftit mill-piż fuq is-sistemi ta’ protezzjoni soċjali.
Il-valutazzjonijiet juru li t-tnaqqis tad-differenza fil-pagi bejn il-ġeneri b’punt perċentwali wieħed iżid il-prodott domestiku gross b’0.1 %.
L-azzjonijiet tal-Parlament kontra d-differenza fil-pagi bejn il-ġeneri
F’Diċembru 2022, in-negozjaturi mill-Parlament u mill-pajjiżi tal-UE qablu li l-kumpaniji tal- UE se jkunu meħtieġa jiżvelaw informazzjoni li tagħmilha aktar faċli li jitqabblu s-salarji għal dawk li jaħdmu għall-istess impjegatur, u dan jgħin biex jiġu esposti d-differenzi fil-pagi bejn il-ġeneri.
F’Marzu 2023 il-Parlament adotta dawk ir-regoli l-ġodda dwar miżuri vinkolanti ta’ trasparenza fil-pagi .
Jekk ir-rappurtar dwar il-pagi juri differenza fil-pagi bejn il-ġeneri ta’ mill-inqas 5 %, l-impjegaturi se jkollhom iwettqu valutazzjoni konġunta tal-pagi f’kooperazzjoni mar-rappreżentanti tal-ħaddiema.
Il-pajjiżi tal-UE se jkollhom jimponu penali, bħal multi, għall-impjegaturi li jikser ir-regoli.
L-avviżi ta’ postijiet battala u t-titoli tax-xogħol iridu jkunu newtrali fir-rigward tal-ġeneri.
Il-Kunsill għad irid japprova formalment il-ftehim biex ir-regoli jidħlu fis-seħħ.
Il-proposta għar-regoli l-ġodda ssegwi r- riżoluzzjoni tal-Parlament dwar l-Istrateġija tal-UE għall-Ugwaljanza bejn il-Ġeneri minn Jannar 2021, li fiha l-Membri tal-PE talbu lill-Kummissjoni tfassal pjan ta’ azzjoni ambizzjuż ġdid dwar id-differenza fil-pagi bejn il-ġeneri b’miri ċari għall-pajjiżi tal-UE biex inaqqsu d-differenza fil-pagi bejn il-ġeneri matul il-ħames snin li ġejjin.
Barra minn hekk, il-Parlament irid jagħmilha aktar faċli għan-nisa u l-bniet biex jilħqu l-ogħla pożizzjonijiet u jagħti spinta lill-ugwaljanza bejn il-ġeneri fil-bordijiet korporattivi .
F’Novembru 2022, il-Membri tal-PE approvaw regoli, li għandhom l-għan li jintroduċu proċeduri ta’ reklutaġġ trasparenti, sabiex mill-inqas 40 % tal-karigi ta’ diretturi mhux eżekuttivi jew 33 % tal-karigi kollha ta’ diretturi jkunu okkupati min-nisa sal-aħħar ta’ Ġunju 2026.
Skopri aktar dwar x’inhu jagħmel il-Parlament biex jindirizza d-differenza fil-pagi bejn il-ġeneri
Paga ugwali għal xogħol ugwali bejn l-irġiel u n-nisa [EN]
Politiki dwar in-Nisa fuq il-Bord fl-Istati Membri u l-Effetti fuq il-Governanza Korporattiva
Skopri dwar l-inugwaljanzi ekonomiċi li għadhom jippersistu bejn in-nisa u l-irġiel fl-UE.
Għaddew aktar minn 25 sena mill-adozzjoni tad- Dikjarazzjoni ta' Beijing tan-NU, li għandha l-għan li tippromwovi l-ugwaljanza bejn l-irġiel u n-nisa.
L-istess skop wassal għall-ħolqien ta' UN Women – iddedikata għall-ugwaljanza bejn il-ġeneri u t-tisħiħ tal-pożizzjoni tan-nisa – u l-inklużjoni tal-ugwaljanza bejn il-ġeneri fl- Għanijiet ta' Żvilupp Sostenibbli .
Sar progress, iżda l-inugwaljanza bejn l-irġiel u n-nisa għadha tippersisti, inkluż fis-suq tax-xogħol.
Aqra aktar dwar dak li qed jagħmel il-Parlament biex inaqqas id-differenza fil-pagi bejn il-ġeneri
Nifhmu d-differenza fil-pagi bejn il-ġeneri
Id-differenza fil-pagi bejn il-ġeneri hija d-differenza fil-pagi medji bejn l-irġiel u n-nisa
Id-differenza mhux aġġustata fil-pagi bejn il-ġeneri hija d-differenza bejn il-qligħ gross medju fis-siegħa tal-irġiel u n-nisa espress bħala perċentwal tad-dħul tal-irġiel.
Ma jitqisux l-edukazzjoni, l-età, is-sigħat maħduma jew it-tip ta' impjieg
Kemm hija kbira d-differenza bejn il-ġeneri fil-pagi fl-UE?
In-nisa fl-UE jaqilgħu medja ta' kważi 12.7 % inqas fis-siegħa mill-irġiel.
Hemm differenzi kbar bejn l-Istati Membri: fl-2021, l-akbar differenza fil-pagi bejn il-ġeneri ġiet irrġistrata fl-Estonja (20.5 %), filwaqt li l-pajjiż tal-UE bl-inqas differenza fil-pagi bejn il-ġeneri kien ir-Rumanija (-3.6 %).
Il-Lussemburgu għalaq id-differenza fil-pagi bejn il-ġeneri.
Differenza iżgħar bejn il-ġeneri fil-pagi ma tfissirx neċessarjament aktar ugwaljanza bejn il-ġeneri.
Differenza bejn il-pagi kbira tista' tindika li n-nisa huma aktar ikkonċentrati f'setturi b'paga baxxa jew li proporzjon sinifikanti minnhom jaħdmu part-time.
Aqra dwar il-ġlieda tal-Parlament għall-ugwaljanza bejn il-ġeneri fl-UE
Ir-raġunijiet tad-differenza bejn il-ġeneri fil-pagi mhumiex sempliċi – jeħtieġ li jitqiesu ħafna fatturi.
Skopri aktar dwar il-kawżi tad-differenza fil-pagi bejn il-ġeneri
Għalkemm aktar nisa milli rġiel itemmu l-edukazzjoni għolja fl-UE , dawn huma rappreżentati anqas fis-suq tax-xogħol.
Skont iċ-ċifri tal-2022, kważi terz tan-nisa (28 %) jaħdmu part-time meta mqabbla ma' 8 % tal-irġiel u huma ħafna aktar probabbli li jieqfu mix-xogħol biex jieħdu ħsieb it-tfal u l-qraba.
Id-differenza bejn il-ġeneri fil-pagi tiżdied mal-età – din tista' tkun riżultat ta' interruzzjonijiet fil-karriera tan-nisa, għalkemm dawn ix-xejriet ivarjaw bejn il-pajjiżi.
Din iż-żieda tvarja wkoll skont l-industrija , u fl-2021 kienet ogħla fis-settur privat milli fis-settur pubbliku fil-maġġoranza tal-pajjiżi tal-UE.
Raġuni importanti għad-differenza bejn il-ġeneri fil-pagi hija li għadd kbir ta' nisa jaħdmu f'setturi fejn il-pagi huma relattivament baxxi filwaqt li n-nisa ftit huma rappreżentati f'setturi b'pagi ogħla.
Pereżempju, bħala medja fl-2021, in-nisa kellhom 34% tal-pożizzjonijiet maniġerjali fl-UE u 41% tal-pożizzjonijiet fis-setturi tax-xjenza u l-inġinerija
Id-differenza bejn il-ġeneri fil-pagi tfisser li n-nisa huma f'riskju ogħla ta' faqar f'età avvanzata.
Fl-2021, in-nisa fl-UE ta' 'l fuq minn 65 sena rċevew pensjonijiet li bħala medja kienu 28.3% aktar baxxi mill-pensjonijiet tal-irġiel .
Is-sitwazzjoni bejn l-Istati Membri hija differenti hawnhekk ukoll – minn diskrepanza fil-pensjonijiet ta' 41.5% f'Malta għal 0.1% fl-Estonja.
L-azzjonijiet tal-Parlament kontra d-differenza fil-pagi bejn il-ġeneri
F'Diċembru 2022, in-negozjaturi mill-Parlament u l-pajjiżi tal-UE qablu li l-kumpaniji tal-UE se jkunu meħtieġa jiżvelaw informazzjoni li tagħmilha aktar faċli li jitqabblu s-salarji għal dawk li jaħdmu għall-istess impjegatur, u jgħin biex jikxef id-differenzi fil-pagi bejn il-ġeneri.
F'Marzu 2023, il-Parlament adotta dawk ir-regoli l-ġodda dwar miżuri vinkolanti ta' trasparenza fil-pagi.
Jekk ir-rappurtar juri differenza fil-pagi bejn il-ġeneri ta' mill-inqas 5 %, l-impjegaturi se jkollhom iwettqu valutazzjoni konġunta tal-pagi f'kooperazzjoni mar-rappreżentanti tal-ħaddiema.
Il-pajjiżi tal-UE se jkollhom jimponu penali, bħal multi, għal impjegaturi li jiksru r-regoli.
L-avviżi ta' postijiet battala u t-titoli tax-xogħol iridu jkunu newtrali fir-rigward tal-ġeneru.
Il-Kunsill għad irid japprova formalment il-ftehim biex ir-regoli jidħlu fis-seħħ.
Il-Kummissjoni Ewropea: Azzjoni tal-UE għal paga ugwali
Il-Kummissjoni Ewropea: Azzjoni tal-UE għall-promozzjoni tal-bilanċ bejn ix-xogħol u l-ħajja privata
Il-Kummissjoni Ewropea: Pjan ta' Azzjoni dwar l-Ugwaljanza bejn is-Sessi
Il-kumitati huma l-muturi tal-ħidma leġiżlattiva tal-Parlament Ewropew.
Skopri min imexxihom.
Min huwa min : Kumitati tal-Presidenti Kumitati Kumitat għall-Affarijiet Barranin ( AFET ) : David McALLISTER ( PPE ) Aċċess għall-karta tal-MPE ( David McALLISTER )
Kumitat għall-Iżvilupp ( DEVE )
Aċċess għall-karta tal-MPE ( Tomas TOBÉ )
Kumitat għall-Kummerċ Internazzjonali ( INTA )
Aċċess għall-karta tal-MPE ( Bernd LANGE )
Kumitat għall-Baġits ( BUDG )
Aċċess għall-karta tal-MPE ( Johan VAN OVERTVELDT )
Kumitat għall-Kontroll tal-Baġit ( CONT )
Aċċess għall-karta tal-MPE ( Monika HOHLMEIER )
Kumitat għall-Affarijiet Ekonomiċi u Monetarji ( ECON )
Aċċess għall-karta tal-MPE ( Irene TINAGLI )
Kumitat għall-Impjiegi u l-Affarijiet Soċjali ( EMPL )
Aċċess għall-karta tal-MPE ( Dragoș PÎSLARU )
Kumitat għall-Ambjent, is-Saħħa Pubblika u s-Sikurezza ta' l-Ikel ( ENVI )
Aċċess għall-karta tal-MPE ( Pascal CANFIN )
Kumitat għall-Industrija, ir-Riċerka u l-Enerġija ( ITRE )
Aċċess għall-karta tal-MPE ( Cristian-Silviu BUŞOI )
Kumitat għas-Suq Intern u l-Ħarsien tal-Konsumatur ( IMCO )
Aċċess għall-karta tal-MPE ( Anna CAVAZZINI )
Kumitat għat-Trasport u t-Turiżmu ( TRAN )
Aċċess għall-karta tal-MPE ( Karima DELLI )
Kumitat għall-Iżvilupp Reġjonali ( REGI )
Aċċess għall-karta tal-MPE ( Younous OMARJEE )
Kumitat għall-Agrikoltura u l-Iżvilupp Rurali ( AGRI )
Aċċess għall-karta tal-MPE ( Norbert LINS )
Kumitat għas-Sajd ( PECH )
Aċċess għall-karta tal-MPE ( Pierre KARLESKIND )
Kumitat għall-Kultura u l-Edukazzjoni ( CULT )
Aċċess għall-karta tal-MPE ( Sabine VERHEYEN )
Kumitat għall-Affarijiet Legali ( JURI )
Aċċess għall-karta tal-MPE ( Adrián VÁZQUEZ LÁZARA )
Kumitat għal-Libertajiet Ċivili, il-Ġustizzja u l-Intern ( LIBE )
Aċċess għall-karta tal-MPE ( Juan Fernando LÓPEZ AGUILAR )
Kumitat għall-Affarijiet Kostituzzjonali ( AFCO )
Aċċess għall-karta tal-MPE ( Salvatore DE MEO )
Kumitat għad-Drittijiet tan-Nisa u għall-Ugwaljanza bejn is-Sessi ( FEMM )
Aċċess għall-karta tal-MPE ( Robert BIEDROŃ )
Kumitat għall-Petizzjonijiet ( PETI )
Aċċess għall-karta tal-MPE ( Dolors MONTSERRAT )
Sottokumitat għad-Drittijiet tal-Bniedem ( DROI )
Aċċess għall-karta tal-MPE ( Udo BULLMANN )
Sottokumitat għas-Sigurtà u d-Difiża ( SEDE )
Aċċess għall-karta tal-MPE ( Nathalie LOISEAU )
Sottokumitat għall-Kwistjonijiet Fiskali ( FISC )
Aċċess għall-karta tal-MPE ( Paul TANG )
Sottokumitat għas-Saħħa Pubblika ( SANT )
Aċċess għall-karta tal-MPE ( Bartosz ARŁUKOWICZ )
Aqsam din l-infografika ma' ħaddieħor
Il-kumitati tal-Parlament eleġġew il-presidenti u l-viċi presidenti tagħhom f'nofs il-leġiżlatura f'Jannar 2022.
Il-Parlament għandu 20 kumitat permanenti u erba' sottokumitati, li jkopru diversi oqsma ta' politika mill-ambjent sal-kummerċ internazzjonali.
Il-kumitati huma responsabbli biex ifasslu l-pożizzjonijiet tal-Parlament dwar il-proposti leġiżlattivi, li mbagħad jiġu diskussi u vvutati matul sessjoni plenarja.
Huma jħejju wkoll rapporti fuq l-inizjattiva tagħhom, jaħtru timijiet tan-negozjati biex iwettqu taħditiet mal-Kunsill, jorganizzaw seduti ta' smigħ mal-esperti u jiskrutinizzaw istituzzjonijiet u korpi oħra tal-UE.
Bħal fil-każ ta' karigi oħra bħall- president u l-viċi presidenti tal-Parlament , il-presidenti u l-viċi presidenti tal-kumitati permanenti u s-sottokumitati jiġu eletti għal perjodu ta' sentejn u nofs, jiġifieri nofs il-leġiżlatura tal-Parlament.
Il-Parlament jista' wkoll iwaqqaf kumitati speċjali jew ta' inkjesta.
Huma stabbiliti għal perjodu ta' żmien partikolari li jista' jiġi estiż.
Il-kumitati speċjali jittrattaw suġġett konkret u jipproduċu rapport b'rakkomandazzjonijiet għal azzjoni mill-UE.
Il-kumitati ta' inkjesta jinvestigaw l-allegati nuqqasijiet fl-implimentazzjoni tal-liġi tal-UE.
Fl-2020, il-Parlament waqqaf kumitati speċjali dwar il- ġlieda kontra l-kanċer , l- intelliġenza artifiċjali u l- interferenza barranija , kif ukoll kumitat ta' inkjesta dwar l-applikazzjoni tar-regoli tal-UE dwar it- trasport tal-annimali .
Huma lestew il-ħidma tagħhom fl-2022.
Fl-2022, il-Membri tal-PE iddeċidew li jwaqqfu kumitat speċjali dwar it- tagħlimiet meħuda mill-pandemija tal-COVID-19 u t- tieni kumitat speċjali dwar l-interferenza barranija , kif ukoll kumitat ta' inkjesta dwar l-użu ta' Pegasus u tipi oħra ta' spyware.
L-artiklu oriġinarjament ġie ppubblikat f'Lulju 2019 u ġie aġġornat l-aħħar f'April 2023.
Paġna web tal-kumitati
Numru tal-mobile: (+32) 495 535 457
Numru tat-telefown: (+33) 3 881 74 005 (STR)
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Illum fil-Kajr, fl-okkażjoni taż-żjara tal-President tal-Kummissjoni Ursula von der Leyen u l-laqgħa tagħha mal-President Eġizzjan El isi, l-UE u l-Eġittu ħarġu dikjarazzjoni konġunta dwar il-klima, l-enerġija u t-tranżizzjoni ekoloġika.
Fi kliem il-President von der Leyen: “Qed nibdew nisfruttaw il-potenzjal sħiħ tar-relazzjonijiet bejn l-UE u l-Eġittu, billi nqiegħdu t-tranżizzjoni lejn enerġija nadifa u l-ġlieda kontra t-tibdil fil-klima fil-qalba tas-sħubija tagħna.
Ħerqana li nkun qed naħdem mal-Eġittu waqt il-Presidenza tal-COP27 biex inkomplu nibnu fuq il-momentum tajjeb li bdejna s-sena l-oħra fi Glasgow.
L-Eġittu huwa wkoll sieħeb kruċjali fl-isforzi tagħna biex nimxu lil hinn mill-fjuwils fossili Russi u lejn fornituri aktar affidabbli.”
L-UE u l-Eġittu se jgħaqqdu l-isforzi biex jimplimentaw il-Ftehim ta' Pariġi u jiżguraw eżiti ambizzjużi fil-COP27, li se ssir f'Sharm El-Sheikh f'Novembru.
Id-dikjarazzjoni konġunta timpenja liż-żewġ partijiet biex jaħdmu flimkien fuq tranżizzjoni globali ġusta tal-enerġija, biex itejbu l-kapaċità ta' adattament, jimmitigaw it-telf u l-ħsara minħabba t-tibdil fil-klima, u jżidu l-finanzjament għall-klima biex jirrispondu għall-ħtiġijiet tal-pajjiżi li qed jiżviluppaw.
Il-kooperazzjoni se tiffoka b'mod partikolari fuq is-sorsi tal-enerġija rinnovabbli, l-idroġenu u l-effiċjenza enerġetika.
L-UE u l-Eġittu se jiżviluppaw Sħubija Mediterranja għall-Idroġenu biex jippromwovu investimenti fil-ġenerazzjoni tal-elettriku rinnovabbli, isaħħu u jestendu l-grilji elettriċi, inklużi l-interkonnetturi trans-Mediterranji, jippromwovu l-produzzjoni ta' sorsi rinnovabbli u l-idroġenu b'livell baxx ta' emissjonijiet tal-karbonju, u l-kostruzzjoni ta' infrastruttura għall-ħażna, it-trasport u d-distribuzzjoni.
Garanziji ta' provvisti tal-gass alternattivi għall-Ewropa
Fid-dawl tar-realtà ġeopolitika u tas-suq tal-enerġija l-ġdid wara l-invażjoni Russa tal-Ukrajna u f'konformità mal-pjan REPowerEU, l-UE u l-Eġittu se jaċċelleraw u jintensifikaw is-sħubija tal-enerġija tagħhom.
Is-sigurtà tal-provvista tal-gass hija ta' tħassib komuni għaż-żewġ naħat.
Illum fil-Kajr, il-Kummissarju Ewropew għall-Enerġija Kadri Simson, flimkien mal-Ministri El Molla u l-Ministru Elharrar iffirmaw Memorandum ta' Qbil trilaterali bejn l-UE, l-Eġittu u l-Iżrael għall-esportazzjoni tal-gass naturali lejn l-Ewropa.
It-tliet partijiet se jaħdmu flimkien fuq it-trasportazzjoni stabbli tal-gass naturali, b'mod li jkun konsistenti mal-objettivi fit-tul marbuta mad- dekarbonizzazzjoni u abbażi tal-ipprezzar orjentat lejn is-suq.
Il-gass naturali mill-Iżrael, l-Eġittu u sorsi oħra fir-reġjun tal-Lvant tal-Mediterran se jintbagħat lejn l-Ewropa permezz tal-infrastruttura tal-esportazzjoni tal-LNG tal-Eġittu.
Il-partijiet se jippromwovu t-tnaqqis tat-tnixxija tal-metan, u b'mod partikolari jeżaminaw teknoloġiji ġodda għat-tnaqqis tal-ivventjar u l-ivvampjar u jesploraw il-possibbiltajiet għall-użu tal-metan maqbud tul il-katina tal-provvista kollha.
Huma se jagħmlu ħilithom ukoll biex jiżguraw li l-investimenti futuri ma jikkawżawx tniġġis tal-ambjent tal-baħar jew tal-art.
Dikjarazzjoni Konġunta bejn l-UE u l-Eġittu
Memorandum ta' Qbil bejn l-UE, l-Eġittu u l-Iżrael
Dikjarazzjoni mill-President von der Leyen fil-Kajr
“In-Network Ewropew għall-Operaturi tas-Sistemi ta' Trażmissjoni tal-Elettriku għadhom kemm ħabbru llum li l-kummerċ tal-elettriku bejn l-Ukrajna u l-UE se jibda din il-ġimgħa, fit-30 ta' Ġunju.
Tassew sodisfatt b'dan l-iżvilupp wara ħidma sfiqa minn Marzu li għadda biex issir sikronizzazzjoni ta' emerġenza bejn in-networks tal-Ukrajna u tal-Moldova u n-Network Kontinentali Ewropew.
Dan hu pass ieħor biex is-sistemi tal-enerġija ta' dawn iż-żewġ pajjiżi jiġu integrati mas-sistema tal-Ewropa.
Pass li għandu tifsira speċjali issa li dawn kisbu l-istatus ta' pajjiżi kandidati tal-UE.
Iż-żieda gradwali fil-kummerċ tal-elettriku għandha importanza partikolari fil-kuntest tal-aggressjoni Russa kontinwa fl-Ukrajna.
Din se tipprovdi introjtu lill-Ukrajna biex issostni s-sistema tal-enerġija tagħha fi żminijiet ta' tnaqqis fl-introjtu domestiku tagħha minħabba l-attakki Russi.
Fl-istess waqt, din se tipprovdi elettriku addizzjonali affordabbli lill-UE fi żminijiet ta' żidiet eċċezzjonali fil-prezzijiet tal-enerġija.
Tassew onorat li l-ENTSO-E, l-operaturi tas-sistemi ta' trażmissjoni tal-pajjiżi ġirien u s-Segretarjat tal-Komunità tal-Enerġija huma impenjati li jappoġġaw lill-Ukrajna, u nfaħħar ħidmet l-Ukrenergo li rnexxielha timplimenta malajr il-prekundizzjonijiet meħtieġa biex ikunu jistgħu jibdew l-iskambji kummerċjali.
Ilbieraħ filgħaxija kellna l-ewwel diskussjoni tagħna dwar il-komunità politika Ewropea emerġenti.
Mhijiex alternattiva għat-tkabbir.
Ħsibna li nsawru l-idea billi nindirizzaw tliet mistoqsijiet.
L-idea hija li jiġu żgurati s-sigurtà u l-istabbiltà fil-kontinent Ewropew.
Din tista' tieħu l-forma ta' pjattaforma għal djalogu politiku f'koordinazzjoni mas-sħab Ewropej tagħna fuq bażi ugwali.
Naħsbu li l-aħjar il-format ikun għall-mexxejja politiċi biss.
Biħsiebna niddefinixxu ambitu speċifiku aktar tard.
Ser ikollna l-ewwel laqgħa possibbli fi Praga taħt il-presidenza Ċeka.
Ser inħejju, flimkien mal-president Franċiż u l-presidenza Ċeka b'rotazzjoni, din il-laqgħa possibbli wara s-sajf.
Illum kellna wkoll is-Summit taż-Żona tal-Euro u kellna l-okkażjoni li niffukaw fuq żewġ punti ewlenin.
L-ewwel nett, is-sitwazzjoni ekonomika attwali.
L-inflazzjoni hija ta' tħassib kbir għalina lkoll.
Il-gwerra ta' aggressjoni tar-Russja qed tgħolli l-prezz tal-enerġija, l-ikel u l-prodotti bażiċi, u dan kollu għandu impatt dirett fuq iċ-ċittadini u n-negozji tagħna.
Aħna magħqudin u qbilna li nikkoordinaw mill-qrib ir-rispons tal-politika ekonomika tagħna.
It-tieni suġġett kien l-arkitettura finanzjarja Ewropea tagħna.
Aħna nibqgħu impenjati li nlestu l-unjoni bankarja, u ser isegwu passi ulterjuri.
L-approfondiment tal-unjoni tas-swieq kapitali jibqa' prijorità.
Kellna wkoll l-opportunità li niddiskutu għal darba oħra l-progress li jeħtieġ isir fil-kwistjonijiet tal-enerġija, bl-intenzjoni soda li nkomplu bl-isforzi tagħna biex nikkoordinaw l-azzjonijiet tagħna f'dan il-qasam importanti, filwaqt li nqisu wkoll il-ħidma li qed issir mill-Kummissjoni.
Fl-aħħar nett, hemm żewġ punti speċifiċi li nixtieq insemmi.
L-ewwel wieħed huwa l-pass kbir 'il quddiem li ħadet il-Kroazja biex tissieħeb fiż-żona tal-euro.
Din hija deċiżjoni importanti li ġiet approvata mill-Kunsill Ewropew.
Hija ser tiġi implimentata matul il-ġimgħat u x-xhur li ġejjin, u nixtiequ nifirħu mill-qalb lill-awtoritajiet Kroati u lill-poplu Kroat għal din id-deċiżjoni li turi s-saħħa u r-reżiljenza taż-żona tal-euro.
Il-punt l-ieħor huwa dwar il-Greċja hekk kif kellna l-opportunità nfaħħru l-pass 'il quddiem li għamlet fir-rigward tat-tmiem tal-programm ta' sorveljanza msaħħa.
Dan juri wkoll il-progress sinifikanti li sar.
Jonqos biss żewġ affarijiet oħra li nixtieq ngħid.
L-ewwel nett, nixtieq għal darba oħra nirringrazzja lill-Presidenza Franċiża tal-Unjoni Ewropea.
Fi tmiem il-Kunsill Ewropew, kellna l-opportunità li nagħtu ġieħ, flimkien mas-27 mexxej, għall-ammont enormi ta' ħidma – kemm leġiżlattiva kif ukoll politika – li saret fid-diversi oqsma.
Din il-ħidma ser tkompli fil-jiem li ġejjin, b'mod partikolari dwar il-Balkani tal-Punent, u speċjalment dwar il-Maċedonja ta' Fuq u l-Albanija, fid-dawl tal-vot li ttieħed fil-Parlament Bulgaru ftit sigħat ilu.
Ma għandi l-ebda dubju li ser nibqgħu attivi ħafna fl-isforzi tagħna biex nimxu 'l quddiem dwar din il-kwistjoni.
Għal darba oħra, grazzi ħafna lill-President u lit-timijiet kollha li ħadmu biex imexxu 'l quddiem il-proġett Ewropew.
U fl-aħħar nett, għandi messaġġ speċjali u aktar personali għaż-żewġ Pino - Pino u Pino.
Naf li dan mhuwa xejn konvenzjonali, iżda Pino u Pino, intom ikoni tal-kamra tal-istampa, magħrufin madwar id-dinja, u nixtieq nirringrazzjakom minn qiegħ qalbi.
Dan l-applaws juri l-affezzjoni li għandna lkoll lejkom.
Grazzi ħafna lit-tnejn - grazzi ħafna likom!
Infografika - X'inhi l-kapaċità ta' ħżin tal-gass tal-UE?
Ara l-infografika sħiħa Il-Kunsill adotta definittivament ir-regolament maħsub biex jiżgura li, minkejja d-disturbi fis-suq tal-gass, il-kapaċitajiet ta' ħżin tal-gass fl-UE jkunu mimlija qabel l-istaġun tax-xitwa u jkunu jistgħu jinqasmu bejn l-istati membri, fi spirtu ta' solidarjetà.
Dan huwa pass importanti għat-tisħiħ tas-sigurtà tal-provvista tal-enerġija tal-Unjoni Ewropea fil-kuntest tal-gwerra fl-Ukrajna.
Bis-saħħa tan-negozjati li saru f'inqas minn xahrejn, minn issa 'l quddiem l-Unjoni għandha għodda li tirrikjedi li kull stat membru jibda l-istaġun tax-xitwa b'ħażna ta' gass suffiċjenti u li tiffaċilita l-kondiviżjoni bejn il-pajjiżi.
Ninsab sodisfatta b'dan ir-regolament ferm funzjonali li, fil-kuntest internazzjonali magħruf, isaħħaħ ir-reżiljenza tal-enerġija Ewropea u s-solidarjetà konkreta bejn l-istati membri.
Agnès Pannier-Runacher, Ministru għat-Tranżizzjoni tal-Enerġija
Ir-regolament jipprevedi li l-faċilitajiet tal-ħżin tal-gass taħt l-art fit-territorju tal-istati membri għandhom jimtlew sa mill-inqas 80% tal-kapaċità tagħhom qabel ix-xitwa 2022/2023 u sa 90% qabel l-istaġuni tax-xitwa suċċessivi.
Fil-livell globali, fl-2022 l-Unjoni ser tipprova tilħaq livell ta' mili kollettiv ta' 85% tal-kapaċità totali ta' ħżin tal-gass taħt l-art fl-Unjoni.
Peress li l-kapaċitajiet tal-ħżin tal-gass u s-sitwazzjonijiet nazzjonali jvarjaw ħafna, l-istati membri ser ikunu jistgħu, skont is-sitwazzjoni, jilħqu l-miri tal-ħżin parzjalment billi jgħoddu l-ħażniet tal-gass naturali likwifikat (LNG) jew tal-fjuwils alternattivi.
Sabiex titqies is-sitwazzjoni tal-istati membri b'kapaċitajiet kbar ħafna ta' ħżin b'rabta mal-konsum tal-gass tagħhom f'livell nazzjonali, l-obbligu li jimtlew il-ħażniet taħt l-art ser ikun limitat għal volum ta' 35% tal-medja tal-konsum annwali ta' gass tal-istati membri matul l-aħħar ħames snin.
Peress li xi stati membri m'għandhomx faċilitajiet ta' ħżin fit-territorju tagħhom, ir-regolament jipprevedi li dawn l-istati membri għandhom jaħżnu 15% tal-konsum nazzjonali annwali tagħhom tal-gass fi stokkijiet li jinsabu fi stati membri oħra u b'hekk ikollhom aċċess għal riżervi tal-gass maħżuna fi stati membri oħra.
Dan il-mekkaniżmu ser isaħħaħ is-sigurtà tal-provvista tal-gass tagħhom filwaqt li jaqsam il-piż finanzjarju tal-mili tal-kapaċitajiet ta' ħżin tal-Unjoni.
Ir-regolament jipprovdi wkoll iċ-ċertifikazzjoni obbligatorja tal-operaturi kollha tas-siti tal-ħżin tal-gass taħt l-art mill-awtoritajiet tal-istati membri kkonċernati.
Iċ-ċertifikazzjoni tagħhom għandha l-għan li jiġu evitati riskji potenzjali ta' influwenza esterna fuq l-infrastrutturi tal-ħżin kritiċi li jistgħu jipperikolaw is-sigurtà tal-provvista tal-enerġija tal-Unjoni jew kwalunkwe interess essenzjali ieħor fil-qasam tas-sigurtà.
Hija prevista proċedura ta' ċertifikazzjoni aċċellerata għas-siti tal-ħżin b'kapaċità ta' aktar minn 3.5 TWh li jkunu mtlew sa livelli inqas mill-medja tal-mili fl-Unjoni fl-2020 u l-2021.
L-obbligi li jimtlew il-kapaċitajiet tal-ħżin ser jiskadu fil-31 ta' Diċembru 2025, filwaqt li l-obbligi ta' ċertifikazzjoni tal-operaturi tal-ħażniet ser ikomplu lil hinn minn dik id-data.
Ir-regolament jipprevedi li tingħata deroga lil Ċipru, lil Malta u lill-Irlanda sakemm dawn ma jkunux interkonnessi direttament mas-sistema tal-gass ta' stati membri oħra.
Informazzjoni ġenerali u l-passi li jmiss Fit-23 ta' Marzu 2022 il-Kummissjoni Ewropea ppreżentat il-proposta tagħha għal regolament.
Il-proposta timmodifika żewġ regolamenti eżistenti dwar is-sigurtà tal-provvista tal-gass u l-aċċess għan-networks ta' trażmissjoni ta' gass naturali.
Fil-konklużjonijiet tiegħu tal-24 u l-25 ta' Marzu 2022, il-Kunsill Ewropew ta struzzjonijiet lill-Kunsill biex jeżamina l-proposti tal-Kummissjoni, billi jqis u jirrispetta kif dovut l-interessi tal-istati membri b'kapaċità sinifikanti ta' ħżin sabiex jiżgura bilanċ ġust bejn l-istati membri.
Il-Kunsill Ewropew qies li r-riforniment tal-istokkijiet tal-gass madwar l-Unjoni għandu jibda malajr kemm jista' jkun, billi jqis bis-sħiħ il-miżuri nazzjonali ta' tħejjija.
Il-Kunsill u l-Parlament Ewropew laħqu ftehim matul in-negozjati interistituzzjonali li saru fid-19 ta' Mejju.
Il-Parlament approva r-regolament fit-23 ta' Ġunju.
L-adozzjoni mill-Kunsill tagħlaq il-proċedura.
Ir-regolament imbagħad ser jiġi ppubblikat f'Il-Ġurnal Uffiċjali tal-Unjoni Ewropea u jidħol fis-seħħ fil-jum ta' wara l-pubblikazzjoni tiegħu.
Regolament li jemenda r-Regolament (UE) 2017/1938 u r-Regolament (KE) Nru 715/2009 fir-rigward tal-ħżin tal-gass
Ħżin ta' gass: il-Kunsill u l-Parlament jilħqu ftehim (stqarrija għall-istampa, 19 ta' Mejju 2022)
Proposta tal-Kummissjoni għal regolament dwar il-ħżin tal-gass
Konklużjonijiet tal-Kunsill Ewropew tal-24 u l-25 ta' Marzu 2022
Il-prezzijiet tal-enerġija u s-sigurtà tal-provvista (informazzjoni ġenerali)
Ir-reazzjoni tal-UE għall-invażjoni tal-Ukrajna mir-Russja (informazzjoni ġenerali)
Infografika - Fit for 55: how the EU will become more energy-efficient Ara l-infografika sħiħa Illum il-Kunsill adotta l-pożizzjonijiet ta' negozjar tiegħu (approċċi ġenerali) dwar żewġ proposti li jindirizzaw l-aspetti tal-enerġija tat-tranżizzjoni klimatika tal-UE taħt il-pakkett "Lesti għall-Mira ta' 55%": id-direttiva dwar l-enerġija rinnovabbli u d-direttiva dwar l-effiċjenza fl-enerġija.
Il-qbil iwitti t-triq biex il-Kunsill jibda negozjati mal-Parlament Ewropew.
Il-qbil tal-istati membri dwar dawn iż-żewġ proposti huwa pass kbir 'il quddiem fil-ġlieda kontra t-tisħin globali.
Id-dekarbonizzazzjoni tas-sistemi tal-enerġija tagħna permezz ta' użu massiv ta' enerġiji rinnovabbli u sforzi sinifikanti fl-iffrankar tal-enerġija huma essenzjali biex jintlaħqu l-objettivi klimatiċi tagħna.
Dan ser jgħinna wkoll innaqqsu d-dipendenza tagħna fuq ir-Russja għall-enerġija, fil-kuntest tal-gwerra fl-Ukrajna.
Agnès Pannier-Runacher, Ministru għat-tranżizzjoni tal-enerġija ta' Franza
Il-produzzjoni u l-użu tal-enerġija jammontaw għal 75% tal-emissjonijiet tal-UE u l-miri aktar ambizzjużi maqbula llum ser ikunu kontribut sinifikanti biex jintlaħaq l-għan ġenerali tal-UE li jitnaqqsu l-emissjonijiet netti tal-gassijiet serra b'mill-inqas 55% sal-2030 meta mqabbla mal-livelli tal-1990.
Enerġija rinnovabbli Il-Kunsill qabel li jistabbilixxi mira vinkolanti fil-livell tal-UE ta' 40% tal-enerġija minn sorsi rinnovabbli fit-taħlita ġenerali tal-enerġija sal-2030 .
Il-mira attwali fil-livell tal-UE hija ta' mill-inqas 32%.
L-istati membri ser ikollhom bżonn iżidu l-kontributi nazzjonali tagħhom stabbiliti fil-pjanijiet nazzjonali integrati tagħhom għall-enerġija u l-klima (NECPs), li għandhom jiġu aġġornati fl-2023 u fl-2024, sabiex b'mod kollettiv jilħqu l-mira l-ġdida.
Barra minn hekk, biex tiġi avvanzata l-integrazzjoni tal-enerġija rinnovabbli f'setturi fejn l-inkorporazzjoni saret aktar bil-mod, il-Kunsill qabel dwar miri u miżuri speċifiċi għas-settur aktar ambizzjużi.
Rigward is- sottomiri għat-trasport , il-Kunsill introduċa l-possibbiltà li l-istati membri jagħżlu bejn: mira vinkolanti ta' tnaqqis ta' 13% fl-intensità tal-gassijiet serra fit-trasport sal-2030.
Ser ikunu disponibbli aktar għażliet għall-istati membri biex jilħqu dan l-objettiv, bħall-possibbiltà li tiġi stabbilita mira differenzjata għat-trasport marittimu dment li jintlaħaq l-għan ġenerali; jew mira vinkolanti ta' mill-inqas 29% ta' enerġija rinnovabbli fil-konsum finali tal-enerġija fis-settur tat-trasport sal-2030 Il-Kunsill stabbilixxa sottomira vinkolanti għal bijofjuwils avvanzati fis-sehem ta' enerġija rinnovabbli fornuta lis-settur tat-trasport għal 0.2% fl-2022, 1% fl-2025 u 4.4% fl-2030, li jintegra ż-żieda ta' għadd doppju għal dawn il-fjuwils.
Fir-rigward tal- fjuwils rinnovabbli ta' oriġini mhux bijoloġika fit-trasport (l-aktar l-idroġenu rinnovabbli u l-fjuwils sintetiċi bbażati fuq l-idroġenu), il-Kunsill qabel dwar sottomira indikattiva ta' 2.6%, li tikkorrispondi għal 5.2% anki biż-żieda ta' multiplikatur.
Il-Kunsill żied limitu massimu għall-ammont tal-konsum finali tal-enerġija fis-settur marittimu li għandu jiġi inkluż fil-kalkolu tal-miri speċifiċi tagħhom għat-trasport.
Il-Kunsill iddeċieda dwar żieda gradwali fil-miri rinnovabbli għat- tisħin u t-tkessiħ , b'żieda vinkolanti ta' 0.8% fis-sena fil-livell nazzjonali sal-2026 u 1.1% mill-2026 sal-2030.
Ir-rata medja annwali minima applikabbli għall-istati membri kollha hija kkumplementata b'żidiet indikattivi addizzjonali kkalkulati speċifikament għal kull stat membru.
Il-Kunsill stabbilixxa mira indikattiva ta' żieda medja annwali ta' 1.1% fl-użu tal-enerġija rinnovabbli għall- industrija.
Huwa qabel ukoll li 35% tal- idroġenu użat fl-industrija għandu jiġi minn fjuwils rinnovabbli ta' oriġini mhux bijoloġika sal-2030 u 50% sal-2035.
Il-Kunsill qabel li jistabbilixxi mira indikattiva ta' sehem ta' mill-inqas 49% ta' enerġija rinnovabbli fil- bini fl-2030 .
Il-Kunsill saħħaħ il-kriterji ta' sostenibbiltà għall-bijomassa sabiex jitnaqqas ir-riskju ta' produzzjoni ta' bijoenerġija mhux sostenibbli.
Il-Kunsill żied ukoll miżuri biex jillimita l- frodi fir-rigward tad-durabbiltà tal-bijofjuwils.
Il-Kunsill inkluda proċeduri aċċellerati għall-għoti ta' permessi għal proġetti tal-enerġija rinnovabbli f'konformità mal-prijoritajiet tal-pjan RepowerEU kif propost mill-Kummissjoni f'Mejju 2022.
L-għan huwa li jiġi aċċellerat l-użu ta' enerġija rinnovabbli fil-kuntest tal-pjan tal-UE li ssir indipendenti mill-fjuwils fossili Russi, wara l-invażjoni tal-Ukrajna mir-Russja.
Effiċjenza fl-enerġija Il-Kunsill qabel li jnaqqas il-konsum tal-enerġija fil-livell tal-UE b'36% għall-konsum finali tal-enerġija u b'39% għall-konsum tal-enerġija primarja sal-2030.
Il-mira ewlenija ta' tnaqqis ta' 36 % fil-livell tal-UE għall-konsum finali tal-enerġija tkun vinkolanti.
Il-miri jużaw linja bażi ġdida u jikkorrispondu għal mira ta' tnaqqis ta' 9% meta mqabbla mal-2020.
Il-Kunsill qabel li l-istati membri kollha ser jikkontribwixxu biex tintlaħaq il-mira ġenerali tal-UE permezz ta' kontributi u trajettorji nazzjonali indikattivi, stabbiliti mill-istati membri fil-pjanijiet nazzjonali integrati tagħhom għall-enerġija u l-klima (NECPs) li għandhom jiġu aġġornati fl-2023 u l-2024.
Il- formula definita fl-Anness I għall-kalkolu ta' dawn il-kontributi tkun indikattiva, bil-possibbiltà ta' devjazzjoni minnha b'2.5%.
Il-Kummissjoni tikkalkula jekk il-kontributi kollha jammontawx għall-mira ta' 9% u, jekk le, toħroġ korrezzjonijiet għall-kontributi nazzjonali li huma aktar baxxi minn dawk li kienu jkunu kieku intużat il-formula.
Il-formula hija bbażata fuq, fost affarijiet oħra, l-intensità tal-enerġija, il-PDG per capita, l-iżvilupp tal-enerġija rinnovabbli u l-potenzjal tal-iffrankar tal-enerġija.
Il-Kunsill qabel ukoll dwar żieda gradwali tal- mira tal-iffrankar tal-enerġija għall-konsum finali tal-enerġija.
L-istati membri ser jiżguraw iffrankar ta' 1.1% tal-konsum annwali finali tal-enerġija mill-1 ta' Jannar 2024; 1.3% mill-1 ta' Jannar 2026; u 1.5% mill-1 ta' Jannar 2028 sal-31 ta' Diċembru 2030, bil-possibbiltà li jiġi riportat massimu ta' 10% tal-iffrankar eċċessiv għall-perjodu ta' wara.
Il-Kunsill inkluda l-possibbiltà li jinkludi l-iffrankar tal-enerġija miksub permezz tat-teknoloġiji tal-kombustjoni tal-fjuwils fossili fis-settur industrijali biss, f'każijiet ġustifikati kif xieraq, ikkonfermati minn verifiki tal-enerġija, fil-kalkolu lejn il-mira.
Il-Kunsill qabel ma' obbligu speċifiku għas- settur pubbliku li jikseb tnaqqis annwali fil-konsum tal-enerġija ta' 1.7%, jew inkella b'mill-inqas 1.9% kull sena jekk jiġu esklużi t-trasport pubbliku jew il-forzi armati, li jkun vinkolanti għal erba' snin wara d-dħul fis-seħħ tar-regolament, li jibda gradwalment bil-muniċipalitajiet il-kbar.
Barra minn hekk, il-Kunsill qabel li l-istati membri jkunu meħtieġa jirrinnovaw kull sena mill-inqas 3% tal-erja totali tal-art tal-bini li jkun proprjetà tal-entitajiet pubbliċi.
Il-Kunsill qabel ukoll li sehem proporzjonali tal-iffrankar tal-enerġija fl-istati membri jkun iffokat fuq konsumaturi vulnerabbli.
Il-Kunsill żied dispożizzjoni dwar it-trasparenza tal-konsum tal-enerġija taċ-ċentri tad-data.
Iċ-ċentri tad-data jkunu meħtieġa jippubblikaw informazzjoni dwar il-konsum tal-enerġija tagħhom kull sena mill-2024.
Il-Kummissjoni tfassal bażi tad-data pubblika tal-UE, li tiġbor informazzjoni dwar il-konsum tal-enerġija taċ-ċentri tad-data.
Informazzjoni ġenerali u passi li jmiss Fl-14 ta' Lulju 2021, il-Kummissjoni ppreżentat il-pakkett "Lesti għall-mira ta' 55%".
Dan il-pakkett għandu l-għan li jallinja l-qafas leġiżlattiv tal-UE dwar il-klima u l-enerġija mal-objettiv tan-newtralità klimatika tagħha sal-2050 u mal-objettiv tagħha li tnaqqas l-emissjonijiet netti ta' gassijiet serra b'mill-inqas 55% sal-2030 meta mqabbla mal-livelli tal-1990.
Il-pakkett jikkonsisti minn serje ta' proposti interrelatati li jew jemendaw partijiet eżistenti ta' leġiżlazzjoni jew jintroduċu inizjattivi ġodda f'firxa ta' oqsma ta' politika u setturi ekonomiċi.
Fi ħdan il-Kunsill, il-proposti qed jiġu ttrattati minn erba' konfigurazzjonijiet - Ambjent, Enerġija, Trasport u Affarijiet Ekonomiċi u Finanzjarji.
Il-Kunsill u l-Parlament issa ser jidħlu f'negozjati interistituzzjonali biex jaqblu dwar it-test finali taż-żewġ direttivi.
Approċċ ġenerali dwar id-direttiva dwar l-effiċjenza fl-enerġija
Approċċ ġenerali dwar id-direttiva dwar l-enerġija rinnovabbli
Proposta għal rieżami tad-Direttiva dwar l-Enerġija Rinnovabbli (RED)
Proposta għal riformulazzjoni tad-Direttiva dwar l-Effiċjenza fl-Enerġija (EED)
Il-pakkett "Lesti għall-mira ta' 55%" (informazzjoni ġenerali)
Illum il-Kunsill approva l-estensjoni tar-regolament li jistabbilixxi ċ-ċertifikat COVID diġitali tal-UE.
Iċ-ċertifikat COVID diġitali tal-UE kellu rwol importanti fil-faċilitazzjoni tal-moviment liberu tal-persuni matul il-pandemija.
Ir-regolament li jistabbilixxi ċ-ċertifikat COVID diġitali tal-UE ser jiġi estiż b'sena, sat-30 ta' Ġunju 2023.
L-estensjoni tar-regolament ser tiżgura li l-vjaġġaturi tal-UE kif ukoll dawk minn pajjiżi terzi konnessi mas-sistema jkunu jistgħu jkomplu jużaw iċ-ċertifikat COVID diġitali tal-UE tagħhom għall-ivvjaġġar fl-Unjoni fl-istati membri fejn huma meħtieġa dawn iċ-ċertifikati.
Jekk is-sitwazzjoni tas-saħħa tippermetti, ir-regolament jista' jitħassar anke qabel.
Din l-estensjoni tinkludi wkoll: obbligu għall-Kummissjoni li tippreżenta rapport dettaljat sal-31 ta' Diċembru 2022.
Dan ir-rapport jista' ikun akkumpanjat minn proposti leġiżlattivi biex tkun tista' ssir valutazzjoni mill-ġdid tal-ħtieġa li ċ-ċertifikat jiġi revokat jew jinżamm, skont l-iżviluppi fis-sitwazzjoni tas-saħħa; il-kjarifika li ċ-ċertifikati tat-tilqim għandhom jirriflettu d-dożi kollha amministrati; irrispettivament mill-istat membru fejn il-persuni jirċievu t-tilqima tagħhom; il-possibbiltà li jinħareġ ċertifikat tal-fejqan wara test tal-antiġeni; l-espansjoni tal-firxa tat-testijiet tal-antiġeni awtorizzati użati biex wieħed jikkwalifika għal ċertifikat tal-COVID-19; il-possibbiltà li ċ-ċertifikati tat-tilqim ikunu jistgħu jinħarġu lil persuni li jipparteċipaw fi provi kliniċi.
Informazzjoni ġenerali Ir-regolament attwali li jistabbilixxi ċ-ċertifikat COVID diġitali tal-UE ġie adottat fl-14 ta' Ġunju 2021 u ilu fis-seħħ mill-1 ta' Lulju 2021.
Dan issa ser jiġi estiż sat-30 ta' Ġunju 2023.
Ir-regolament emendatorju li ġie adottat illum ser jidħol fis-seħħ fil-jum tal-pubblikazzjoni tiegħu f' Il-Ġurnal Uffiċjali tal-Unjoni Ewropea .
Regolament (14 ta' Ġunju 2021)
Il-Coronavirus: il-Kummissjoni tipproponi li testendi ċ-Ċertifikat COVID Diġitali tal-UE b'sena (Kummissjoni Ewropea, 3 ta' Frar 2022)
Il-presidenza tal-Kunsill u l-Parlament Ewropew waslu għal qbil politiku dwar id-direttiva dwar ir-reżiljenza tal-entitajiet kritiċi.
Il-ħidma issa ser tkompli fil-livell tekniku, bil-ħsieb li jiġi ffinalizzat il-ftehim proviżorju dwar it-test legali sħiħ.
Dan il-ftehim huwa soġġett għall-approvazzjoni mill-Kunsill u l-Parlament Ewropew qabel ma jgħaddi mill-proċedura ta' adozzjoni formali.
Din id-direttiva għandha l-għan li tnaqqas il-vulnerabbiltajiet u ssaħħaħ ir-reżiljenza fiżika tal-entitajiet kritiċi.
Dawn huma entitajiet li jipprovdu servizzi essenzjali li fuqhom jiddependu ċ-ċittadini tal-UE għall-għajxien tagħhom kif ukoll biex is-suq intern jiffunzjona tajjeb.
Pereżempju, dawn iridu jkunu kapaċi jippreparaw u jipproteġu lilhom infushom minn diżastri naturali, minn theddid terroristiku, minn emerġenzi tas-saħħa jew minn attakki ibridi.
It-test approvat illum ikopri l-entitajiet kritiċi f'għadd ta' setturi bħall-enerġija, it-trasport, is-saħħa, l-ilma tax-xorb, l-ilma mormi jew l-ispazju.
L-amministrazzjonijiet pubbliċi ċentrali ser ikunu koperti wkoll minn ċerti dispożizzjonijiet tal-abbozz ta' direttiva.
L-istati membri ser ikollhom bżonn strateġija nazzjonali biex itejbu r-reżiljenza ta' entitajiet kritiċi, iwettqu valutazzjoni tar-riskju mill-inqas kull erba' snin u jidentifikaw l-entitajiet kritiċi li jipprovdu servizzi essenzjali.
Entità kritika titqies li hija ta' sinifikat partikolari Ewropew jekk tipprovdi servizz essenzjali lil sitt stati membri jew aktar.
F'dan il-każ, il-Kummissjoni tista' tintalab torganizza missjoni konsultattiva mill-istati membri jew tista' tipproponi hija stess, bi qbil mal-istat membru kkonċernat, li jiġu vvalutati l-miżuri li l-entità kkonċernata tkun adottat biex twettaq l-obbligi marbuta mad-direttiva.
Evalwazzjoni tal-2019 ta' dik id-direttiva enfasizzat il-ħtieġa li r-regoli eżistenti jiġu aġġornati u msaħħa aktar fid-dawl tal-isfidi l-ġodda li qed tiffaċċa l-UE, bħalma huma ż-żieda tal-ekonomija diġitali, l-impatti dejjem jikbru tat-tibdil fil-klima, u t-theddid terroristiku.
Flimkien mad-direttiva proposta dwar l-entitajiet kritiċi, il-Kummissjoni ppreżentat ukoll proposta għal direttiva dwar miżuri għal livell għoli komuni ta' ċibersigurtà madwar l-UE (NIS 2), li għandha l-għan li twieġeb għall-istess tħassib għad-dimensjoni ċibernetika.
Il-Kunsill u l-Parlament laħqu qbil dwar din il-proposta f'Mejju 2022.
F'Settembru 2020, il-Kummissjoni ppreżentat proposta għal regolament dwar ir-Reżiljenza Operazzjonali Diġitali (DORA) li ser isaħħaħ is-sigurtà tal-IT ta' entitajiet finanzjarji bħal banek, kumpaniji tal-assigurazzjoni u ditti tal-investiment.
Dan l-att għandu jippermetti lis-settur finanzjarju Ewropew iżomm operazzjonijiet reżiljenti f'każ ta' tfixkil operazzjonali serju.
Il-Kunsill u l-Parlament laħqu qbil dwar din il-proposta f'Mejju 2022.
L-istati membri ser ikollhom jiżguraw implimentazzjoni koordinata tat-tliet testi ta' leġiżlazzjoni.
Illum il-Kunsill adotta l-pożizzjoni ta' negozjar tiegħu (approċċ ġenerali) dwar proposta biex jiġi limitat il-konsum ta' prodotti li jikkontribwixxu għad-deforestazzjoni jew id-degradazzjoni tal-foresti.
Irridu niżguraw li l-prodotti li nikkunsmaw fid-djar ma jikkontribwux għat-tnaqqis tar-riżervi tal-foresti tal-pjaneta.
It-test innovattiv li adottajna ser jagħmilha possibbli li tiġi miġġielda d-deforestazzjoni, fl-Unjoni Ewropea iżda wkoll barra minnha.
Dan huwa pass kbir 'il quddiem li juri wkoll l-ambizzjoni tagħna lejn il-klima u l-bijodiversità.
Agnès Pannier-Runacher, Ministru għat-tranżizzjoni tal-enerġija ta' Franza
Il-Kunsill qabel li jistabbilixxi regoli obbligatorji dwar id-diliġenza dovuta għall-operaturi u l-kummerċjanti kollha li jqiegħdu, jagħmlu disponibbli jew jesportaw il-prodotti li ġejjin mis-suq tal-UE: żejt tal-palm, ċanga, injam, kafè, kawkaw u sojja .
Ir-regoli japplikaw ukoll għal għadd ta' prodotti derivati bħall-ġilda, iċ-ċikkulata u l-għamara.
Il-Kunsill issimplifika u ċċara s-sistema ta' diliġenza dovuta, filwaqt li ppreżerva livell b'saħħtu ta' ambizzjoni ambjentali.
L-approċċ ġenerali jevita duplikazzjoni tal-obbligi u jnaqqas il-piż amministrattiv għall-operaturi u l-awtoritajiet tal-istati membri.
Huwa jintroduċi wkoll il-possibbiltà għall-operaturi ż-żgħar li jiddependu fuq operaturi akbar biex iħejju d-dikjarazzjonijiet ta' diliġenza dovuta.
Il-Kunsill qabel li jistabbilixxi sistema ta' valutazzjoni komparattiva , li tassenja lill-pajjiżi terzi u tal-UE livell ta' riskju relatat mad-deforestazzjoni (baxx, standard jew għoli).
Il-kategorija tar-riskju tiddetermina l-livell ta' obbligi speċifiċi għall-operaturi u l-awtoritajiet tal-istati membri biex iwettqu spezzjonijiet u kontrolli.
Dan ikun ifisser monitoraġġ imsaħħaħ għal pajjiżi b'riskju għoli u diliġenza dovuta simplifikata għal pajjiżi b'riskju baxx.
Il-Kunsill iċċara l- obbligi ta' kontroll u stabbilixxa objettivi kwantifikati ta' livelli minimi ta' kontroll għal pajjiżi standard u b'riskju għoli.
L-għan huwa li jiġu stabbiliti miżuri effettivi u mmirati.
Il-Kunsill żamm dispożizzjonijiet dwar penali effettivi, proporzjonati u dissważivi u saħħaħ il-kooperazzjoni mal-pajjiżi sħab, kif propost mill-Kummissjoni.
Il-Kunsill immodifika d- definizzjoni ta' "degradazzjoni tal-foresti" biex tfisser bidliet strutturali fl-art koperta mill-foresti, fil-forma ta' konverżjoni ta' foresti primarji f'foresti ta' pjantaġġuni jew f'art imsaġġra oħra.
Fl-aħħar nett, il-Kunsill saħħaħ l- aspetti tad-drittijiet tal-bniedem tat-test, b'mod partikolari billi żied diversi referenzi għad-Dikjarazzjoni tan-Nazzjonijiet Uniti dwar id-Drittijiet tal-Popli Indiġeni.
Informazzjoni ġenerali u passi li jmiss Il-Kummissjoni ppubblikat il-proposta tagħha għal regolament fis-17 ta' Novembru 2021.
Il-mutur ewlieni tad-deforestazzjoni globali u d-degradazzjoni tal-foresti huwa l-espansjoni tal-art agrikola, li hija marbuta mal-produzzjoni ta' dawk il-prodotti bażiċi inklużi fil-kamp ta' applikazzjoni tar-regolament.
Bħala konsumatur ewlieni ta' dawn il-prodotti bażiċi, l-UE tista' tnaqqas l-impatt tagħha fuq id-deforestazzjoni u d-degradazzjoni tal-foresti globali billi tadotta regoli ġodda biex tirregola d-dħul fis-suq tal-UE u l-esportazzjoni mill-UE ta' dawn il-prodotti bażiċi b'mod li jiżgura li dawn il-prodotti u l-ktajjen tal-provvista jkunu "mingħajr deforestazzjoni".
Proposta tal-Kummissjoni għal regolament dwar prodotti mingħajr deforestazzjoni
Dikjarazzjoni tan-Nazzjonijiet Uniti dwar id-Drittijiet tal-Popli Indiġeni
Illum il-Kunsill adotta l-pożizzjonijiet ta' negozjar tiegħu (approċċi ġenerali) dwar proposti leġiżlattivi importanti fil-pakkett "Lesti għall-mira ta' 55%".
Il-pakkett, ippreżentat mill-Kummissjoni Ewropea fl-14 ta' Lulju 2021, ser jippermetti lill-Unjoni Ewropea tnaqqas l-emissjonijiet tagħha ta' gassijiet serra netti b'mill-inqas 55% sal-2030 meta mqabbla mal-livelli tal-1990 u tikseb newtralità klimatika fl-2050.
Il-kisba, immexxija mill-Presidenza Franċiża, ta' ftehim bejn l-istati membri dwar il-pakkett "Lesti għall-mira ta' 55%" hija pass kruċjali fil-kisba tal-objettivi klimatiċi tagħna fis-setturi ewlenin tal-ekonomija.
It-tranżizzjoni ekoloġika u dik enerġetika ser jeħtieġu l-kontribut tas-setturi u tal-istati membri kollha, b'mod ġust u inklużiv.
Il-Kunsill issa huwa lest li jinnegozja mal-Parlament Ewropew dwar il-konklużjoni tal-pakkett, u b'hekk iqiegħed lill-Unjoni Ewropea aktar minn qatt qabel fuq quddiem fil-ġlieda kontra t-tibdil fil-klima.
Agnès Pannier-Runacher, Ministru għat-tranżizzjoni tal-enerġija ta' Franza
L-istati membri adottaw pożizzjoni komuni dwar l-iskema tal-UE għall-iskambju ta' kwoti ta' emissjonijiet (EU ETS), il-kondiviżjoni tal-isforzi bejn l-istati membri f'setturi li ma jaqgħux taħt l-ETS (ESR), l-emissjonijiet u l-assorbimenti mill-użu tal-art, it-tibdil fl-użu tal-art u l-forestrija (LULUCF), il-ħolqien ta' fond soċjali għall-klima (SCF) u standards ġodda ta' rendiment għall-emissjonijiet tas-CO 2 għall-karozzi u l-vannijiet.
Dawn il-ftehimiet iwittu t-triq biex jibdew negozjati mal-Parlament Ewropew.
Skema tal-UE għall-iskambju ta' kwoti tal-emissjonijiet L-Iskema tal-UE għall-Iskambju ta' Kwoti tal-Emissjonijiet (ETS) hija suq tal-karbonju bbażat fuq sistema ta' limitu u skambju tal-kwoti tal-emissjonijiet għall-industriji intensivi fl-enerġija u s-settur tal-ġenerazzjoni tal-enerġija.
Il-Kunsill qabel li jżomm l-ambizzjoni ġenerali ta' 61% tat-tnaqqis tal-emissjonijiet sal-2030 fis-setturi koperti mill-EU ETS, kif propost mill-Kummissjoni.
Il-Kunsill qabel ukoll ma' tnaqqis ta' darba tal-limitu massimu globali tal-emissjonijiet b'117-il miljun kwota (" bidla fil-bażi ") u maż-żieda tar-rata ta' tnaqqis annwali aktar qawwija tal-limitu massimu b'4.2% fis-sena (" fattur lineari ta' tnaqqis ").
Il-Kunsill approva l-proposta li tissaħħaħ ir- riżerva tal-istabbiltà tas-suq (MSR), billi jestendi, lil hinn mill-2023, iż-żieda fir-rata annwali ta' konsum tal-kwoti (24%) u jistipula livell limitu ta' 400 miljun kwota b'mod li dawk imqiegħda fir-riżerva li jaqbżu dan il-livell ma baqgħux validi.
Il-Kunsill qabel li jagħmel it-tnedija tal-mekkaniżmu li jattiva r-rilaxx tal-kwoti MSR fis-suq, f'każ ta' żieda eċċessiva fil-prezzijiet , awtomatika u aktar reattiva.
Fir-rigward tas-setturi koperti mill- Mekkaniżmu ta' Aġġustament tal-Karbonju fil-Fruntieri (CBAM) , il-Kunsill approva l-proposta biex jintemmu progressivament il-kwoti bla ħlas għas-setturi kkonċernati mis-CBAM, fuq perjodu ta' 10 snin bejn l-2026 u l-2035.
Madankollu, il-Kunsill aċċetta tnaqqis aktar bil-mod fil-bidu u rata aċċellerata ta' tnaqqis fi tmiem dan il-perjodu ta' 10 snin.
L-appoġġ għad-dekarbonizzazzjoni ta' dawn is-setturi ser ikun possibbli permezz tal-Fond għall-Innovazzjoni.
Il-Kunsill talab ukoll lill-Kummissjoni biex timmonitorja l-impatt tas-CBAM, inkluż dwar ir-rilokazzjoni tal-emissjonijiet tal-karbonju fl-esportazzjoni, u biex tivvaluta jekk kinux meħtieġa miżuri addizzjonali.
Fir-rigward tal- Fond għall-Modernizzazzjoni , il-Kunsill żamm iż-żieda fil-volum tiegħu permezz tal-irkantar ta' limitu massimu addizzjonali ta' 2.5%, iż-żieda fis-sehem tal-investimenti prijoritarji għal 80%, u ż-żieda ta' setturi eliġibbli ġodda, kif propost mill-Kummissjoni.
Il-Kunsill iddeċieda li jestendi l-lista ta' stati membri li jibbenefikaw mill-Fond għall-Modernizzazzjoni.
Il-proġetti tal-gass naturali fil-prinċipju mhux ser ikunu eliġibbli għall-Fond.
Madankollu, il-Kunsill introduċa miżura tranżizzjonali li tippermetti lill-benefiċjarji tal-Fond ikomplu jiffinanzjaw proġetti tal-gass naturali taħt ċerti kondizzjonijiet.
Il-Kunsill saħħaħ ukoll ċerti dispożizzjonijiet tal- Fond għall-Innovazzjoni , b'mod partikolari fir-rigward tal-kapaċità li għandha l-għan li tagħmel il-parteċipazzjoni fi proġetti aktar effettiva u ġeografikament ibbilanċjata, filwaqt li tippreserva l-prinċipju ta' eċċellenza fl-allokazzjoni tal-proġetti.
Il-Kunsill qabel li jagħti attenzjoni partikolari għad-dekarbonizzazzjoni tas-settur marittimu taħt il-Fond għall-Innovazzjoni.
Il-Kunsill tejjeb il- governanza u t-trasparenza taż-żewġ fondi .
Tista' tingħata allokazzjoni tranżizzjonali bla ħlas addizzjonali taħt ċerti kondizzjonijiet lis-settur tat-tisħin distrettwali f'ċerti stati membri soġġetta għal ċerti kondizzjonijiet, sabiex titħeġġeġ id-dekarbonizzazzjoni ta' dak is-settur.
Il-Kunsill qabel li jinkludi l- emissjonijiet mit-trasport marittimu fl-ambitu tal-EU ETS.
L-approċċ ġenerali jaċċetta l-proposta tal-Kummissjoni dwar l-introduzzjoni gradwali ta' obbligi għall-kumpaniji tat-tbaħħir biex iċedu l-kwoti.
Peress li l-istati membri li jiddependu ħafna mit-trasport marittimu naturalment ser ikunu l-aktar affettwati, il-Kunsill qabel li jqassam mill-ġdid 3.5% tal-limitu massimu tal-kwoti rkantati lil dawk l-istati membri.
Barra minn hekk, l-approċċ ġenerali jqis l-ispeċifiċitajiet ġeografiċi u jipproponi miżuri tranżitorji għall-gżejjer żgħar, in-navigazzjoni fix-xitwa u l-vjaġġi relatati mal-obbligi tas-servizz pubbliku, u jsaħħaħ il-miżuri biex jiġi miġġieled ir-riskju tar-rilokazzjoni tal-emissjonijiet tal-karbonju fis-settur marittimu.
L-approċċ ġenerali jinkludi l-emissjonijiet mhux tas-CO2 fir-regolament MRV mill-2024 u jintroduċi klawżola ta' rieżami għall-inklużjoni sussegwenti tagħhom fl-EU ETS.
Il-Kunsill qabel li joħloq sistema ġdida u separata għall-iskambju ta' kwoti tal-emissjonijiet għas- setturi tal-bini u tat-trasport bit-triq .
Is-sistema l-ġdida ser tapplika għad-distributuri li jfornu fjuwils għall-konsum fis-setturi tal-bini u tat-trasport bit-triq.
Madankollu, il-bidu tal-obbligi tal-irkantar u ċ-ċediment ser jiddewwem b'sena meta mqabbel mal-proposta tal-Kummissjoni ( l-irkantar tal-kwoti mill-2027 'il quddiem u ċ-ċediment mill-2028 'il quddiem ).
It-trajettorja tat-tnaqqis tal-emissjonijiet u l-fattur lineari ta' tnaqqis stabbilit għal 5.15 mill-2024 u 5.43 mill-2028 jibqgħu kif proposti mill-Kummissjoni.
Il-Kunsill żamm il-proposta li jirkanta 30% addizzjonali tal-volum tal-irkant għall-ewwel sena tat-tnedija tas-sistema, sabiex din taħdem bla xkiel ("frontloading").
Il-Kunsill introduċa inklużjoni fakultattiva għall-fjuwils fossili kollha.
Huwa introduċa rekwiżiti simplifikati ta' monitoraġġ, rappurtar u verifika għall-fornituri ż-żgħar ta' fjuwils.
Il-Kunsill żied possibbiltà temporanja għall-istati membri biex jeżentaw lill-fornituri miċ-ċessjoni tal-kwoti sa Diċembru 2030, jekk huma soġġetti għal taxxa fuq il-karbonju fil-livell nazzjonali, li l-livell tagħha huwa ekwivalenti jew ogħla mill-prezz tal-irkant għal kwoti fl-ETS għas-settur tal-bini u t-trasport.
Il-Kunsill qabel li jelimina gradwalment il-kwoti tal-emissjonijiet bla ħlas għas- settur tal-avjazzjoni sal-2027 u jallinja l-proposta mal-Iskema globali ta' Kumpens u Tnaqqis tal-Karbonju għall-Avjazzjoni Internazzjonali (CORSIA).
L-EU ETS ser tapplika għal titjiriet intra-Ewropej (inkluż ir-Renju Unit u l-Iżvizzera), filwaqt li CORSIA ser tapplika għall-operaturi tal-UE għal titjiriet barra mill-Ewropa lejn u minn pajjiżi terzi li jipparteċipaw fil-CORSIA.
Il-Kunsill qabel li jwarrab 20 miljun mill-kwoti bla ħlas li tneħħew gradwalment biex jikkumpensaw għall-ispejjeż addizzjonali assoċjati mal-użu ta' fjuwils tal-avjazzjoni sostenibbli (SAFs).
Barra minn hekk, il-ftehim tal-Kunsill jieħu kont taċ-ċirkostanzi ġeografiċi speċifiċi u, f'dak il-kuntest, jipproponi derogi tranżitorji limitati.
Fond soċjali għall-klima Il-Kunsill qabel li jistabbilixxi Fond Soċjali għall-Klima biex jappoġġa unitajiet domestiċi, mikrointrapriżi u utenti tat-trasport vulnerabbli b'mod li jkun ta' sostenn għall-ħolqien ta' sistema għall-iskambju ta' kwoti tal-emissjonijiet għas-setturi tal-bini u tat-trasport bit-triq.
Kull stat membru jippreżenta lill-Kummissjoni "pjan soċjali għall-klima" , li jkun fih sett ta' miżuri u investimenti biex jiġi indirizzat l-impatt tal-ipprezzar tal-karbonju fuq iċ-ċittadini vulnerabbli.
Il-Fond ser jipprovdi appoġġ finanzjarju lill-istati membri biex jiffinanzjaw il-miżuri u l-investimenti identifikati fil-pjanijiet tagħhom, biex iżidu l-effiċjenza fl-enerġija tal-bini, ir-rinnovazzjoni tal-bini, id-dekarbonizzazzjoni tat-tisħin u tal-arja kundizzjonata fil-bini u l-użu ta' mobbiltà u trasport b'emissjonijiet żero u b'emissjonijiet baxxi, inkluż miżuri li jipprovdu appoġġ dirett għall-introjtu b'mod temporanju u limitat.
Il-Kunsill qabel li l-fond ikun parti mill-baġit tal-UE u alimentat minn dħul assenjat estern sa ammont massimu ta' 59 biljun euro .
Din l-arkitettura baġitarja tippermetti lill-fond jibbenefika minn sensiela ta' garanziji marbuta mal-baġit Ewropew, mingħajr ma jerġa' jinfetaħ il-qafas finanzjarju pluriennali tal-UE.
Il-fond ser jiġi stabbilit matul il-perjodu 2027-2032 , biex jikkoinċidi mad-dħul fis-seħħ tal-ETS għas-setturi tal-bini u tat-trasport bit-triq, b'eliġibbiltà retroattiva tan-nefqa mill-1 ta' Jannar 2026.
Il-Kunsill iddeċieda li japplika limitu massimu ta' 35% tal-ispejjeż totali stmati tal-pjanijiet soċjali għall-klima għall-possibbiltà li l-istati membri joffru appoġġ temporanju dirett għall-introjtu .
Il-Kunsill qabel li l-fond ikun ta' benefiċċju għall-istati membri kollha u żamm il-metodu ta' allokazzjoni propost mill-Kummissjoni.
Il-Kunsill iddeċieda li ma jżommx il-kontribuzzjoni nazzjonali (kofinanzjament) prevista fil-proposta tal-Kummissjoni.
Fir-rigward tal-metodu ta' ġestjoni tal-Fond, il-Kunsill għażel ġestjoni diretta tal-prestazzjonijiet kkombinata ma' elementi ta' ġestjoni kondiviża.
Għalhekk iddeċieda li joffri lill-istati membri l-possibbiltà li jirċievu assistenza teknika għall-implimentazzjoni tal-miżuri tal-Pjan.
Regolament dwar il-kondiviżjoni tal-isforzi Il-Kunsill qabel dwar mira ta' tnaqqis tal-emissjonijiet ta' gassijiet serra fil-livell tal-UE ta' 40% meta mqabbla mal-2005 , għas-setturi mhux koperti mill-ETS, jiġifieri t-trasport marittimu domestiku, l-agrikoltura, l-iskart u l-industriji ż-żgħar.
Is-setturi tal-bini u tat-trasport bit-triq ser ikunu koperti kemm taħt l-ETS il-ġdida dedikata kif ukoll taħt ir-regolament dwar il-kondiviżjoni tal-isforzi.
Dawn is-setturi flimkien bħalissa jiġġeneraw madwar 60% tal-emissjonijiet tal-gassijiet serra tal-UE.
Il-Kunsill qabel li jżomm il-miri nazzjonali miżjuda assenjati lil kull stat membru, kif propost mill-Kummissjoni.
Huwa żied referenza għall-fatt li l-kisba tal-objettivi tar-regolament tirrikjedi konverġenza tal-isforzi tal-istati membri kollha tul iż-żmien, filwaqt li jitqiesu ċ-ċirkostanzi nazzjonali speċifiċi.
Il-Kunsill qabel li t- trajettorji lineari tal-emissjonijiet għal kull stat membru jiġu aġġustati fl-2025 biss f'każ li dan iwassal għal limiti annwali ogħla għall-istat membru kkonċernat, għal raġunijiet ta' prevedibbiltà u sabiex jittieħed kont tal-impatt ta' avvenimenti mhux previsti bħall-pandemija tal-COVID-19 fuq l-emissjonijiet.
B'mod partikolari, l-approċċ ġenerali jżid l-ammont ta' kwoti tal-emissjonijiet annwali li jistgħu jiġu ttrasferiti bejn l-istati membri għal 10% fir-rigward tas-snin 2021 sa 2025, u 20% fir-rigward tas-snin 2026 sa 2030.
It-test jagħmel ukoll dawn l-iskambji aktar trasparenti , b'mod partikolari permezz ta' obbligi ta' rappurtar imsaħħa.
Dan jiffaċilita l-użu tal- flessibbiltà tal-ETS li jippermettu lil disa' stati membri jużaw ammont limitat ta' kwoti tal-ETS biex jikkumpensaw għall-emissjonijiet fis-setturi tal-kondiviżjoni tal-isforzi mill-2021 sal-2030.
Dan jagħmel ukoll l-arranġamenti fir-rigward tal-użu tar-riżerva addizzjonali proposta mill-Kummissjoni aktar flessibbli.
Barra minn hekk, iżomm il-proposta biex il- flessibbiltà marbuta mal-użu tal-art, it-tibdil fl-użu tal-art u l-forestrija (LULUCF) tinqasam f'żewġ perjodi.
L-użu tal-art, it-tibdil fl-użu tal-art u l-forestrija Is-settur tal-użu tal-art, it-tibdil fl-użu tal-art u l-forestrija (LULUCF) ikopri l-użu tal-ħamrija, is-siġar, il-pjanti, il-bijomassa u l-injam.
L-emissjonijiet u l-assorbimenti ġġenerati mis-settur tal-LULUCF jitqiesu fil-mira ġenerali tal-UE għall-2030.
Il-Kunsill ikkonferma objettiv ġenerali ta' 310 Mt ekwivalenti ta' CO2 ta' assorbimenti netti fis-settur tal-LULUCF fl-2030 fil-livell tal-UE.
Dan jirrappreżenta żieda fl-assorbimenti ta' madwar 15% meta mqabbel mal-lum.
Ir-regoli attwali li skonthom l-emissjonijiet ma jaqbżux l-assorbimenti (ir-"regola ta' ebda debitu") ser jibqgħu japplikaw sal-2025.
Għall-perjodu mill-2026 sal-2030, kull stat membru ser ikollu mira nazzjonali vinkolanti għall-2030.
Barra minn hekk, il-Kunsill stabbilixxa impenn għal kull stat membru biex jikseb is-somma tal-emissjonijiet u l-assorbimenti netti ta' gassijiet serra għall-perjodu kollu mill-2026 sal-2030 ("il-baġit 2026-2030").
Il-baġit ser ikun ibbażat fuq trajettorja ta' valuri annwali indikattivi.
Il-Kunsill iddeċieda li jżomm id-distribuzzjoni tal-miri bejn l-istati membri, kif propost mill-Kummissjoni.
Il-Kunsill qabel li jsaħħaħ il- flessibbiltajiet biex jappoġġa lill-istati membri li għandhom diffikultajiet biex jilħqu l-miri tagħhom minħabba fatturi lil hinn mill-kontroll tagħhom li jaffettwaw is-settur tal-LULUCF, dment li l-Unjoni kollha kemm hi tilħaq il-mira tagħha għall-2030.
B'mod partikolari, il-Kunsill introduċa flessibbiltà addizzjonali marbuta mal-effetti tat-tibdil fil-klima u tal-ħamrija organika, abbażi ta' kriterji u indikaturi oġġettivi u li jistgħu jitkejlu.
Sabiex ikollhom aċċess għal din il-flessibbiltà, l-istati membri kkonċernati ser ikollhom jipprovdu evidenza lill-Kummissjoni bl-użu ta' metodoloġija definita sew.
Barra minn hekk, il-Kunsill iddeċieda li jżomm l-għażla li l-emissjonijiet mid-disturbi naturali jiġu esklużi mill-kontijiet tal-LULUCF matul il-perjodu 2026-2030, soġġett għall-fatt li ma jintużax il-kumpens għad-disturbi naturali taħt il-flessibbiltajiet.
Il-Kunsill ikkonferma t-tneħħija tal-għażla tal-krediti bankarji tal-LULUCF bejn iż-żewġ perjodi ta' konformità (2021-2025 u 2026-2030).
Il-Kunsill qabel li l-Kummissjoni tippreżenta rapport fi żmien sitt xhur mill-ewwel rendikont globali skont il-Ftehim ta' Pariġi (li għandu jitwettaq fl-2023), dwar l-inklużjoni ta' emissjonijiet ta' gassijiet serra mhux tas-CO2 mill-agrikoltura fl-ambitu tar-regolament u dwar l-istipular ta' miri għal wara l-2020 għas-settur tal-użu tal-art.
Standards ta' prestazzjoni għall-emissjonijiet ta' CO2 għall-karozzi u l-vannijiet Il-Kunsill qabel li jgħolli l-miri għat-tnaqqis tal-emissjonijiet tas-CO2 għal karozzi ġodda u vetturi ġodda sal-2030 għal 55% minflok għall-karozzi u għal 50% għall-vannijiet .
Il-Kunsill qabel ukoll li jintroduċi mira ta' tnaqqis ta' 100% tal-emissjonijiet tas-CO2 sal-2035 għal karozzi u vannijiet ġodda.
Permezz tar-reviżjoni relatata tal-varar ta' infrastruttura tal-fjuwils alternattivi (AFIR), is-sewwieqa ser ikunu jistgħu jirriċarġjaw il-vetturi tagħhom fl-istati membri kollha.
Fl-2026, il-Kummissjoni ser tivvaluta l-progress li sar lejn il-kisba tal-miri ta' tnaqqis tal-emissjonijiet ta' 100% u l-ħtieġa li jiġu rieżaminati dawn il-miri filwaqt li jitqiesu l-iżviluppi teknoloġiċi, inkluż fir-rigward tat-teknoloġiji ibridi plug-in u l-importanza ta' tranżizzjoni vijabbli u soċjalment ekwa lejn emissjonijiet żero.
Il-Kunsill qabel li jtemm il-mekkaniżmu ta' inċentiv regolatorju għal vetturi b'emissjonijiet żero jew baxxi (ZLEV) mill-2030.
Il‐passi li jmiss Issa li l-Kunsill laħaq qbil dwar il-pożizzjoni tiegħu dwar il-proposti, jistgħu jibdew in-negozjati mal-Parlament Ewropew sabiex jintlaħaq qbil dwar it-test legali finali.
Proposta tal-Kummissjoni dwar ir-reviżjoni tal-Iskema tal-UE għall-Iskambju ta' Kwoti tal-Emissjonijiet (ETS)
Proposta tal-Kummissjoni dwar ir-reviżjoni tar-Regolament dwar il-Kondiviżjoni tal-Isforzi (ESR)
Proposta tal-Kummissjoni dwar ir-reviżjoni tar-Regolament LULUCF
Proposta tal-Kummissjoni dwar ir-reviżjoni tar-Regolament (UE) 2019/631 li jistabbilixxi standards ta' rendiment fir-rigward tal-emissjonijiet ta' CO2 tal-karozzi ġodda tal-passiġġieri u tal-vetturi kummerċjali ħfief ġodda
Proposta tal-Kummissjoni għal Regolament li jistabbilixxi Fond Soċjali għall-Klima
Il-pakkett "Lesti għall-mira ta' 55%" (informazzjoni ġenerali)
Pakkett "Lesti għall-mira ta' 55%": Il-Kunsill jadotta l-pożizzjoni tiegħu dwar tliet testi relatati mas-settur tat-trasport (stqarrija għall-istampa, 2 ta' Ġunju 2022)
Il-Kunsill jilħaq qbil dwar il-Mekkaniżmu ta' Aġġustament tal-Karbonju fil-Fruntieri (CBAM) (stqarrija għall-istampa, 15 ta' Marzu 2022)
Infografika - How EU countries join the euro area Ara l-infografika sħiħa Illum, il-Grupp tal-Euro approva rakkomandazzjoni mill-istati membri taż-żona tal-euro lill-Kunsill.
Il-ministri qablu mal- valutazzjoni pożittiva tal-Kummissjoni Ewropea u tal-Bank Ċentrali Ewropew li l-Kroazja ssodisfat il-kriterji ta' konverġenza .
Ir-rakkomandazzjoni tipproponi li l-Kroazja għandha tintroduċi l-euro fl-1 ta' Jannar 2023.
Dan huwa l-ewwel pass fi proċess li bih il-Kunsill tal-UE jadotta atti legali li jippermettu lill-Kroazja ssir membru taż-żona tal-euro u tibbenefika mill-użu tal-munita komuni tagħna, l-euro, mis-sena d-dieħla.
Bi pjaċir kbir inħabbar li l-Grupp tal-Euro qabel illum li l-Kroazja tissodisfa l-kondizzjonijiet kollha meħtieġa biex tadotta l-euro.
Dan huwa pass kruċjali fit-triq tal-Kroazja biex issir l-20 membru taż-żona tal-euro tagħna u sinjal qawwi għall-integrazzjoni Ewropea.
Nixtieq nagħti ġieħ partikolari lill-gvern Kroat għall-impenn u l-ħidma qawwija tiegħu biex jikseb dan ir-riżultat matul dawn l-aħħar ftit snin, f'ċirkostanzi partikolarment diffiċli.
Din ir-rakkomandazzjoni mistennija li tiġi adottata mill-Kunsill Ecofin (b'vot ta' maġġoranza kwalifikata tal-istati membri taż-żona tal-euro) fil-laqgħa tiegħu tas-17 ta' Ġunju 2022.
Il-Kunsill mistenni wkoll japprova ittra mill-President tal-Kunsill Ecofin lill-Kunsill Ewropew.
Il-Kunsill Ewropew ser jiddiskuti wkoll din il-kwistjoni fil-laqgħa tiegħu tat-23 u l-24 ta' Ġunju.
Il-proċess ser jintemm bl-adozzjoni mill-Kunsill (wara li jkun ikkonsulta lill-Parlament Ewropew u lill-Bank Ċentrali Ewropew) ta' tliet atti legali li huma meħtieġa biex il-Kroazja tkun tista' tintroduċi l-euro fl-1 ta' Jannar 2023.
L-adozzjoni ta' dawn l-atti mistennija li sseħħ f'Lulju.
Rapport dwar il-Konverġenza 2022 mill-Bank Ċentrali Ewropew
Rapporti dwar il-Konverġenza 2022 mill-Kummissjoni Ewropea
Rapport dwar il-Konverġenza 2022 mill-Kummissjoni lill-Parlament Ewropew u lill-Kunsill - Dokument ta' ħidma tal-persunal tal-Kummissjoni li jakkumpanja r-Rapport dwar il-Konverġenza 2022
Sħubija fiż-żona tal-euro (informazzjoni ġenerali)
Għeżież kollegi, Bir-ritorn tal-gwerra fl-Ewropa, ħadna azzjoni mingħajr preċedent, fejn ipprojettajna l-influwenza ġeopolitika tal-UE.
Issa jeħtieġ li nieħdu passi ulterjuri biex insaħħu s-sigurtà u l-istabbiltà tal-kontinent tagħna.
Dan ser ikun il-fokus prinċipali tal-laqgħa tagħna tal-Kunsill Ewropew fit-23 u l-24 ta' Ġunju.
Issa wasal iż-żmien li nirrikonoxxu li l-futur tal-Ukrajna, il-Moldova u l-Georgia jinsab fi ħdan l-UE.
Ser nistiednek tagħti l-istatus ta' kandidat lill-Ukrajna u lill-Moldova.
B'mod parallel, ser inkomplu nipprovdu appoġġ umanitarju, militari, ekonomiku u finanzjarju b'saħħtu lill-Ukrajna.
Il-Balkani tal-Punent huma importanti għall-UE, u l-UE hija importanti għall-Balkani tal-Punent.
Għalhekk irridu nagħtu spinta ġdida lill-proċess tat-tkabbir u navvanzaw l-integrazzjoni tas-sħab tagħna tal-Balkani tal-Punent.
Ser niltaqgħu magħhom qabel il-laqgħa formali tagħna tal-Kunsill Ewropew.
Il-paċi, is-sigurtà u l-prosperità f'ordni internazzjonali bbażat fuq ir-regoli huma valuri li l-UE taqsam ma' sħab Ewropej oħra.
L-idea ta' komunità politika Ewropea ġiet ippreżentata biex jitrawmu d-djalogu politiku u l-kooperazzjoni.
Ser ninvolvu ruħna f'diskussjoni strateġika dwar kif nistgħu nsaħħu r-relazzjonijiet tagħna biex nindirizzaw kwistjonijiet ta' interess komuni.
Il-konsegwenzi tal-gwerra qed jinħassu ferm lil hinn mir-reġjun tagħna.
Ir-Russja qiegħda tuża l-provvisti tal-ikel bħala arma tal-gwerra, tisraq il-qamħ, timblokka l-portijiet u tibdel l-artijiet agrikoli Ukreni f'għelieqi tal-battalja.
Dan qiegħed jaffettwa ħafna pajjiżi, speċjalment fl-Afrika, li qegħdin f'riskju ta' karestija u instabbiltà politika u soċjali.
Filwaqt li nibnu fuq l-isforzi tagħna biex ngħinu lill-Ukrajna tesporta l-qamħ tagħha, ser niddiskutu aktar miżuri biex nindirizzaw dawn il-kwistjonijiet.
Il-Konferenza dwar il-Futur tal-Ewropa involviet liċ-ċittadini Ewropej u għamlet proposti li għandhom l-għan li jtejbu l-funzjonament tal-Unjoni tagħna.
Ser ikun meħtieġ segwitu xieraq.
Is-sitwazzjoni attwali teħtieġ diskussjoni fil-fond matul is-Summit tal-Euro tagħna, fil-preżenza tal-President tal-Bank Ċentrali Ewropew u l-President tal-Grupp tal-Euro.
Ser ikollna wkoll niddeċiedu kif irridu nimxu 'l quddiem dwar l-Unjoni Bankarja u l-Unjoni tas-Swieq Kapitali.
Nhar il-Ħamis 23 ta' Ġunju fid-09:30 ser niltaqgħu mal-Mexxejja tal-Balkani tal-Punent.
Imbagħad ser inkomplu bil-laqgħa tagħna tal-Kunsill Ewropew, li ser tibda fit-15:00 bl-iskambju ta' fehmiet tradizzjonali tagħna mal-President tal-Parlament Ewropew.
Nistenna b'interess li narak fi Brussell.
Messaġġ bil-vidjo ta' Charles Michel
Ittra ta' stedina mill-President Charles Michel
Il-Ġeorġja għandha ssir kandidata wkoll ladarba li tlesti r-riformi meħtieġa L-ebda sħubija aċċellerata fl-UE - l-adeżjoni għandha ssir biss abbażi tal-mertu u ladarba jiġu ssodisfati l-kriterji It-tkabbir tal-UE huwa fl-interess tal-Unjoni Ewropea stess
Il-mexxejja tal-UE jridu jerfgħu r-responsabbiltà storika tagħhom u jagħtu sinjal politiku ċar lill-Ukraina, il-Moldova u l-Ġeorġja, li jikkonferma l-perspettiva Ewropea tagħhom.
B'529 vot favur 45 kontra u 15-il astensjoni, il-Parlament adotta riżoluzzjoni nhar il-Ħamis li titlob lill-Kapijiet ta' Stat jew ta' Gvern — li jorganizzaw is-summit tagħhom illum u għada — biex jagħtu l-istatus ta' kandidat tal-UE lill-Ukraina u lir-Repubblika tal-Moldova "mingħajr dewmien".
Huma għandhom jagħmlu l-istess mal-Ġeorġja "ladarba l-gvern tagħha jkun wettaq" il- prijoritajiet indikati mill-Kummissjoni Ewropea .
Fil-kuntest tal-gwerra brutali Russa ta' aggressjoni kontra l-Ukraina, din il-mossa tkun ekwivalenti għal turija ta' tmexxija, determinazzjoni u viżjoni, jgħidu l-MPE.
Huma jinsistu li m'hemm ebda sħubija aċċellerata għas-sħubija fl-UE u li l-adeżjoni tibqa' proċess strutturat u bbażat fuq il-mertu, li jirrikjedi li l-kriterji tas-sħubija fl-UE jiġu ssodisfati u li jiddependi fuq l-implimentazzjoni effettiva tar-riformi.
Membri kburin u impenjati tal-familja Ewropea
Il-Parlament jistieden lill-awtoritajiet tal-Ukraina, tar-Repubblika tal-Moldova u tal-Ġeorġja biex "juru b'mod mhux ambigwu d-determinazzjoni politika tagħhom li jimplimentaw l-ambizzjonijiet Ewropej tal-poplu tagħhom", filwaqt li jaċċelleraw ir-riformi sabiex jissodisfaw b'mod effettiv il-kriterji għas-sħubija fl-UE malajr kemm jista' jkun.
L-Ukraini, il-Moldovani u l-Ġeorġjani jistħoqqilhom li jgħixu f'pajjiżi ħielsa, demokratiċi u prosperi li huma membri kburin u impenjati tal-familja Ewropea, l-MPE ddikjaraw, u jħeġġu lill-Kunsill Ewropew biex jieħu l-ewwel pass importanti lejn it-twettiq tal-aspirazzjonijiet leġittimi taċ-ċittadini ta' dawn it-tliet pajjiżi.
L-ebda alternattiva għat-tkabbir tal-UE, għall-finijiet tal-UE stess
Ir-riżoluzzjoni tenfasizza li m'hemm l-ebda alternattiva għat-tkabbir, li huwa "aktar minn qatt qabel investiment ġeostrateġiku" f'UE stabbli, b'saħħitha u magħquda.
Il-prospett ta' sħubija sħiħa fl-UE għall-pajjiżi li qed jistinkaw biex isiru stati membri huwa fl-interessi politiċi, ekonomiċi u ta' sigurtà tal-Unjoni Ewropea stess.
Il-MPE jitolbu li l-proċess ta' tkabbir jiġi "enerġizzat mill-ġdid" u jiġi żblukkat fir-rigward tal-Balkani tal-Punent.
Kif stabbilit fl- Artikolu 49 tat-Trattat UE , kwalunkwe pajjiż Ewropew li jirrispetta l-valuri msemmija fl- Artikolu 2 u li jimpenja ruħu li jippromwovihom jista' japplika biex isir membru tal-Unjoni Ewropea.
Id-deċiżjoni dwar sħubija ġdida fl-UE tittieħed b'mod unanimu mill-Kunsill, wara li jikkonsulta lill-Kummissjoni u jikseb il-kunsens tal-Parlament.
L-Ukraina (fit-28 ta' Frar), ir-Repubblika tal-Moldova u l-Ġeorġja (it-tnejn fit-3 ta' Marzu) applikaw għas-sħubija fl-UE wara l-attakk Russu kontra l-Ukraina.
Fis-17 ta' Ġunju, il- Kummissjoni ppubblikat opinjonijiet dwar it-tliet applikazzjonijiet , li jirrakkomandaw li l-Kunsill jikkonferma l-perspettivi tal-Ukraina, ir-Repubblika tal-Moldova u l-Ġeorġja li jsiru Stati Membri tal-UE.
Il-kwistjoni tinsab fuq l- aġenda tal-Kunsill Ewropew , li jiltaqa' llum u għada fi Brussell.
Qabel is-summit, il-mexxejja tal-UE ltaqgħu dalgħodu mal-kontropartijiet tagħhom mill-Balkani tal-Punent.
Filmat tad-dibattitu fil-plenarja (22.06.2022)
Dikjarazzjoni mill-mexxejja tal-gruppi tal-PE bil-ħsieb tal-Kunsill Ewropew tat-23–24 ta' Ġunju (9.06.2022)
Iċ-Ċentru Multimedjali tal-PE
Numru tat-telefown: (+32) 2 28 33592 (BXL)
Numru tal-mobile: (+32) 470 89 29 21
Numru tat-telefown: (+32) 2 28 44090 (BXL)
Numru tal-mobile: (+32) 470 95 75 61
Numru tat-telefown: (+32) 2 28 31295 (BXL)
Numru tat-telefown: (+33) 3 881 64099 (STR)
Numru tal-mobile: (+32) 460 79 21 10
Numru tal-mobile: (+32) 495 535 457
